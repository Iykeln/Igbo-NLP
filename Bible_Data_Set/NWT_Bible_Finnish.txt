matteus 1
1 Jeesuksen Kristuksen, Daavidin pojan, Abrahamin pojan, historian kirja:
2 Abrahamille syntyi Iisak, Iisakille syntyi Jaakob, Jaakobille syntyivät Juuda ja hänen veljensä,
3 Juudalle syntyivät Peres ja Serah Tamarista, Peresille syntyi Hesron, Hesronille syntyi Ram,
4 Ramille syntyi Amminadab, Amminadabille syntyi Nahson, Nahsonille syntyi Salma,
5 Salmalle syntyi Boas Rahabista, Boasille syntyi Obed Ruutista, Obedille syntyi Iisai,
6 Iisaille syntyi Daavid, kuningas.Daavidille syntyi Salomo Uurian vaimosta,
7 Salomolle syntyi Rehabeam, Rehabeamille syntyi Abia, Abialle syntyi Asa,
8 Asalle syntyi Josafat, Josafatille syntyi Joram, Joramille syntyi Ussia,
9 Ussialle syntyi Jotam, Jotamille syntyi Ahas, Ahasille syntyi Hiskia,
10 Hiskialle syntyi Manasse, Manasselle syntyi Amon, Amonille syntyi Josia,
11 Josialle syntyivät Jekonja ja hänen veljensä Babyloniin karkottamisen aikaan.
12 Babyloniin karkottamisen jälkeen Jekonjalle syntyi Sealtiel, Sealtielille syntyi Serubbabel,
13 Serubbabelille syntyi Abiud, Abiudille syntyi Eljakim, Eljakimille syntyi Asor,
14 Asorille syntyi Sadok, Sadokille syntyi Akim, Akimille syntyi Eliud,
15 Eliudille syntyi Eleasar, Eleasarille syntyi Mattan, Mattanille syntyi Jaakob,
16 Jaakobille syntyi Joosef, Marian mies, hänen josta syntyi Jeesus, jota kutsutaan Kristukseksi.
17 Sukupolvia oli siis kaikkiaan Abrahamista Daavidiin neljätoista sukupolvea ja Daavidista Babyloniin karkottamiseen neljätoista sukupolvea ja Babyloniin karkottamisesta Kristukseen neljätoista sukupolvea.
18 Mutta Jeesuksen Kristuksen syntymä oli näin. Hänen äitinsä Marian ollessa luvattuna avioon Joosefille hänen todettiin olevan raskaana pyhän hengen vaikutuksesta, ennen kuin he liittyivät yhteen.
19 Mutta koska Joosef, hänen miehensä, oli vanhurskas eikä halunnut saattaa häntä julkisen huomion kohteeksi, hän aikoi salaa erota hänestä.
20 Mutta kun hän oli tätä harkinnut, katso, Jehovan enkeli näyttäytyi hänelle unessa ja sanoi: ”Joosef, Daavidin poika, älä pelkää ottaa luoksesi Mariaa, vaimoasi, sillä se, mikä hänessä on siinnyt, on pyhästä hengestä.
21 Hän synnyttää pojan, ja sinun on annettava hänelle nimi Jeesus, sillä hän pelastaa kansansa sen synneistä.”
22 Tämä kaikki todella tapahtui, jotta täyttyisi se, minkä Jehova oli puhunut profeettansa välityksellä, joka sanoi:
23 ”Katso! Neitsyt tulee raskaaksi ja synnyttää pojan, ja hänelle annetaan nimi Immanuel”, joka merkitsee käännettynä: Jumala on kanssamme.
24 Sitten Joosef heräsi unestaan ja teki niin kuin Jehovan enkeli oli häntä käskenyt ja otti vaimonsa luokseen.
25 Mutta hän ei ollut sukupuolisuhteissa hänen kanssaan, ennen kuin tämä synnytti pojan; ja Joosef antoi hänelle nimen Jeesus.
matteus 2
2 Kun Jeesus oli syntynyt Juudean Betlehemissä kuningas Herodeksen päivinä, katso, tähdistäennustajia tuli itäisiltä seuduilta Jerusalemiin,
2 ja he sanoivat: ”Missä on se, joka on syntynyt juutalaisten kuninkaaksi? Sillä me näimme hänen tähtensä ollessamme idässä ja olemme tulleet häntä kumartamaan.”
3 Tämän kuullessaan kuningas Herodes joutui kiihdyksiin ja koko Jerusalem hänen kanssaan,
4 ja koottuaan kaikki kansan ylipapit ja kirjanoppineet hän alkoi tiedustella heiltä, missä Kristuksen oli määrä syntyä.
5 He sanoivat hänelle: ”Juudean Betlehemissä, sillä näin on kirjoitettu profeetan välityksellä:
6 ’Ja sinä, oi Juudan maan Betlehem, et suinkaan ole merkityksettömin kaupunki Juudaa hallitsevien keskuudessa, sillä sinusta tulee esiin hallitsija, joka paimentaa kansaani Israelia.’”
7 Sitten Herodes kutsui tähdistäennustajat salaa luokseen ja otti heiltä tarkoin selville tähden ilmaantumisajan,
8 ja lähettäessään heidät Betlehemiin hän sanoi: ”Menkää ja etsikää tarkoin lapsukaista, ja kun olette löytäneet sen, ilmoittakaa minulle, jotta minäkin menisin kumartamaan sitä.”
9 Kuultuaan kuningasta he lähtivät matkaan, ja katso, tähti, jonka he olivat nähneet ollessaan idässä, kulki heidän edellään, kunnes se pysähtyi sen paikan yläpuolelle, missä lapsukainen oli.
10 Nähtyään tähden he iloitsivat erittäin suuresti.
11 Ja kun he menivät taloon, he näkivät lapsukaisen sen äidin Marian kanssa, ja he lankesivat maahan ja kumarsivat sitä. He avasivat myös aarteensa ja antoivat sille lahjoja: kultaa ja suitsutuspihkaa ja mirhaa.
12 Mutta koska heille annettiin unessa jumalallinen varoitus olla palaamatta Herodeksen luo, he poistuivat maahansa toista tietä.
13 Kun he olivat poistuneet, katso, Jehovan enkeli näyttäytyi unessa Joosefille ja sanoi: ”Nouse, ota lapsukainen ja sen äiti ja pakene Egyptiin, ja pysy siellä, kunnes annan sinulle sanan, sillä Herodes aikoo etsiä lapsukaista surmatakseen sen.”
14 Niin hän nousi ja otti yöllä mukaansa lapsukaisen ja sen äidin ja poistui Egyptiin,
15 ja hän pysyi siellä Herodeksen kuolemaan asti, jotta täyttyisi se, minkä Jehova oli puhunut profeettansa välityksellä sanoen: ”Egyptistä minä kutsuin poikani.”
16 Kun Herodes nyt näki, että tähdistäennustajat olivat voittaneet hänet viekkaudessa, hän raivostui suuresti, ja hän lähetti surmaamaan Betlehemistä ja sen kaikilta seuduilta kaikki pojat kaksivuotiaista alaspäin sen ajan mukaisesti, jonka hän oli tarkoin ottanut selville tähdistäennustajilta.
17 Silloin täyttyi se, mikä oli puhuttu profeetta Jeremian välityksellä, joka sanoi:
18 ”Ääni kuului Ramasta, itku ja suuri valitus; Raakel itki lapsiaan eikä tahtonut ottaa vastaan lohdutusta, koska heitä ei enää ole.”
19 Kun Herodes oli kuollut, katso, Jehovan enkeli näyttäytyi unessa Joosefille Egyptissä
20 ja sanoi: ”Nouse, ota lapsukainen ja sen äiti ja lähde matkalle Israelin maahan, sillä ne, jotka tavoittelivat lapsukaisen sielua, ovat kuolleet.”
21 Niin hän nousi ja otti lapsukaisen ja sen äidin ja meni Israelin maahan.
22 Mutta kuullessaan, että Arkelaos hallitsi Juudean kuninkaana isänsä Herodeksen sijasta, hän alkoi pelätä sinne lähtemistä. Saatuaan lisäksi unessa jumalallisen varoituksen hän poistui Galilean alueelle,
23 ja sinne tultuaan hän asettui asumaan Nasaret-nimiseen kaupunkiin, jotta täyttyisi se, mikä oli puhuttu profeettojen välityksellä: ”Häntä kutsutaan Nasaretilaiseksi.”
matteus 3
3 Niinä päivinä tuli Johannes Kastaja ja saarnasi Juudean erämaassa
2 sanoen: ”Katukaa, sillä taivasten valtakunta on tullut lähelle.”
3 Tämä näet on se, josta oli puhuttu profeetta Jesajan välityksellä näillä sanoilla: ”Kuunnelkaa! Joku huutaa erämaassa: ’Valmistakaa Jehovan tie! Tehkää hänen kulkutiensä suoriksi.’”
4 Mutta hänellä, Johanneksella, oli kamelinkarvavaatteet ja kupeillaan nahkavyö; hänen ruokanaan taas olivat kulkusirkat ja luonnonhunaja.
5 Silloin Jerusalem ja koko Juudea ja koko Jordanin ympäristöseutu suuntasivat kulkunsa hänen luokseen,
6 ja hän kastoi ihmisiä Jordanvirrassa, kun he tunnustivat avoimesti syntinsä.
7 Kun hän näki monien fariseusten ja saddukeusten tulevan kasteelle, hän sanoi heille: ”Te kyykäärmeiden jälkeläiset, kuka on antanut teille viitteen paeta tulevaa vihastusta?
8 Tuottakaa siis katumukseen sopivaa hedelmää,
9 älkääkä juljetko sanoa itseksenne: ’Meillä on isänä Abraham.’ Sillä minä sanon teille, että Jumala kykenee herättämään näistä kivistä lapsia Abrahamille.
10 Jo on kirves paikallaan puiden juurella; niinpä jokainen puu, joka ei tuota hyvää hedelmää, kaadetaan ja heitetään tuleen.
11 Minä osaltani kastan teidät vedellä katumuksenne takia, mutta se, joka tulee minun jälkeeni, on minua voimakkaampi, enkä minä ole kelvollinen hänen sandaalejaankaan ottamaan pois. Hän kastaa teidät pyhällä hengellä ja tulella.
12 Hänellä on viskimensä kädessään, ja hän puhdistaa puimatantereensa täydelleen ja kokoaa vehnänsä varastohuoneeseen, mutta akanat hän polttaa tulella, jota ei voi sammuttaa.”
13 Sitten Jeesus tuli Galileasta Jordanille Johanneksen luo hänen kastettavakseen.
14 Mutta tämä koetti estää häntä sanoen: ”Minunhan pitää saada sinulta kaste, ja sinäkö tulet minun luokseni?”
15 Vastaukseksi Jeesus sanoi hänelle: ”Salli se tällä kertaa, sillä siten meidän on sopivaa panna täytäntöön kaikki, mikä on vanhurskasta.” Silloin hän lakkasi estämästä häntä.
16 Kun Jeesus oli kastettu, hän nousi heti vedestä, ja katso, taivaat aukenivat, ja hän näki Jumalan hengen laskeutuvan kyyhkysen tavoin ja tulevan hänen päälleen.
17 Katso! Taivaista kuului myös ääni, joka sanoi: ”Tämä on minun rakas Poikani, jonka olen hyväksynyt.”
matteus 4
4 Sitten henki johdatti Jeesuksen ylös erämaahan Panettelijan kiusattavaksi.
2 Kun hän oli paastonnut neljäkymmentä päivää ja neljäkymmentä yötä, niin hänen oli nälkä.
3 Ja Kiusaaja tuli ja sanoi hänelle: ”Jos olet Jumalan poika, niin käske näiden kivien muuttua leiviksi.”
4 Mutta hän sanoi vastaukseksi: ”On kirjoitettu: ’Ihmisen ei tule elää yksistään leivästä, vaan jokaisesta sanasta, joka lähtee Jehovan suusta.’”
5 Sitten Panettelija otti hänet mukaansa pyhään kaupunkiin ja asetti hänet temppelin sakaraharjalle
6 ja sanoi hänelle: ”Jos olet Jumalan poika, niin heittäydy alas, sillä on kirjoitettu: ’Hän antaa enkeleilleen sinusta käskyn, ja he kantavat sinua käsillään, ettet iskisi milloinkaan jalkaasi kiveen.’”
7 Jeesus sanoi hänelle: ”On myös kirjoitettu: ’Et saa panna Jehovaa, Jumalaasi, koetukselle.’”
8 Taas Panettelija otti hänet mukaansa tavallista korkeammalle vuorelle ja näytti hänelle kaikki maailman valtakunnat ja niiden loiston
9 ja sanoi hänelle: ”Nämä kaikki minä annan sinulle, jos lankeat maahan ja teet minulle palvontateon.”
10 Silloin Jeesus sanoi hänelle: ”Mene pois, Saatana! Sillä on kirjoitettu: ’Jehovaa, Jumalaasi, sinun on palvottava, ja yksin hänelle sinun on suoritettava pyhää palvelusta.’”
11 Silloin Panettelija jätti hänet, ja katso, tuli enkeleitä, ja he alkoivat palvella häntä.
12 Kun hän sitten kuuli, että Johannes oli pidätetty, hän poistui Galileaan.
13 Ja lähdettyään Nasaretista hän tuli ja asettui asumaan Kapernaumiin, joka on meren rannalla Sebulonin ja Naftalin seuduilla,
14 jotta täyttyisi se, mikä oli puhuttu profeetta Jesajan välityksellä, joka sanoi:
15 ”Oi Sebulonin maa ja Naftalin maa, meren tien varrella, Jordanin toisella puolen, kansakuntien Galilea!
16 Kansa, joka istui pimeydessä, näki suuren valon, ja valo nousi niille, jotka istuivat kuoleman varjon maassa.”
17 Siitä lähtien Jeesus alkoi saarnata ja sanoa: ”Katukaa, sillä taivasten valtakunta on tullut lähelle.”
18 Kävellessään Galileanmeren rantaa hän näki kaksi veljestä, Simonin, jota kutsutaan Pietariksi, ja Andreaan, hänen veljensä, heittämässä heittoverkkoa mereen, sillä he olivat kalastajia.
19 Ja hän sanoi heille: ”Tulkaa minun perässäni, niin minä teen teistä ihmisten kalastajia.”
20 Heti he jättivät verkot ja seurasivat häntä.
21 Ja mennessään siitä eteenpäin hän näki toiset kaksi veljestä, Jaakobin, Sebedeuksen pojan, ja hänen veljensä Johanneksen, jotka olivat isänsä Sebedeuksen kanssa veneessä kunnostamassa verkkojaan, ja hän kutsui heidät.
22 Heti he jättivät veneen ja isänsä ja seurasivat häntä.
23 Sitten hän kierteli kautta koko Galilean, opetti heidän synagogissaan ja saarnasi valtakunnan hyvää uutista ja paransi kaikenlaisia tauteja ja kaikenlaista raihnaisuutta kansan keskuudessa.
24 Ja sanoma hänestä kulki koko Syyriaan, ja hänen luokseen tuotiin kaikki huonokuntoiset, monenlaisten tautien ja piinallisten tuskien ahdistamat, demonien riivaamat ja kaatumatautiset ja halvaantuneet, ja hän paransi heidät.
25 Sen johdosta suuret ihmisjoukot seurasivat häntä Galileasta ja Dekapoliista ja Jerusalemista ja Juudeasta ja Jordanin toiselta puolelta.
matteus 5
5 Nähdessään ihmisjoukot hän nousi vuorelle; ja kun hän oli istuutunut, tulivat hänen opetuslapsensa hänen luokseen;
2 ja hän avasi suunsa ja alkoi opettaa heitä sanoen:
3 ”Onnellisia ovat ne, jotka ovat tietoisia hengellisestä tarpeestaan, koska taivasten valtakunta kuuluu heille.
4 Onnellisia ovat ne, jotka surevat, koska heidät tullaan lohduttamaan.
5 Onnellisia ovat lempeämieliset, koska he tulevat perimään maan.
6 Onnellisia ovat ne, jotka tuntevat vanhurskauden nälkää ja janoa, koska he tulevat kylläisiksi.
7 Onnellisia ovat armolliset, koska heille tullaan osoittamaan armoa.
8 Onnellisia ovat puhdassydämiset, koska he tulevat näkemään Jumalan.
9 Onnellisia ovat rauhantekijät, koska heitä tullaan kutsumaan ’Jumalan pojiksi’.
10 Onnellisia ovat ne, joita on vainottu vanhurskauden tähden, koska taivasten valtakunta kuuluu heille.
11 Onnellisia olette te, kun ihmiset minun tähteni häpäisevät teitä ja vainoavat teitä ja puhuvat teistä valehdellen kaikenlaista pahaa.
12 Iloitkaa ja hypelkää ilosta, koska teidän palkkanne on suuri taivaissa; sillä siten he vainosivat profeettoja, jotka olivat ennen teitä.
13 Te olette maan suola; mutta jos suola menettää voimansa, niin miten sen suolaisuus palautetaan ennalleen? Se ei enää kelpaa mihinkään muuhun kuin siihen, että se heitetään ulos ihmisten tallattavaksi.
14 Te olette maailman valo. Vuorella sijaitseva kaupunki ei voi olla kätkössä.
15 Lamppua ei sytytetä ja aseteta vakan alle, vaan lampunjalkaan, ja se loistaa kaikille talossa oleville.
16 Samoin loistakoon teidän valonne ihmisten edessä, jotta he näkisivät teidän hyvät tekonne ja kirkastaisivat Isäänne, joka on taivaissa.
17 Älkää luulko, että olen tullut hävittämään Lakia tai Profeettoja. En ole tullut hävittämään, vaan täyttämään,
18 sillä totisesti minä sanon teille, että ennemmin taivas ja maa katoaisivat kuin pieninkään kirjain tai kirjaimen osanen mitenkään katoaisi Laista kaiken tapahtumatta.
19 Sen tähden sitä, joka rikkoo yhden näistä vähäisimmistä käskyistä ja opettaa ihmisiä siihen suuntaan, tullaan kutsumaan ’vähäisimmäksi’ taivasten valtakuntaan nähden. Sitä taas, joka noudattaa ja opettaa niitä, tullaan kutsumaan ’suureksi’ taivasten valtakuntaan nähden.
20 Sillä minä sanon teille, että jos teidän vanhurskautenne ei ole runsaampaa kuin kirjanoppineiden ja fariseusten, niin ette missään tapauksessa tule menemään taivasten valtakuntaan.
21 Te olette kuulleet sanotun muinoin eläneille: ’Et saa murhata; mutta se, joka tekee murhan, on tilivelvollinen tuomioistuimelle.’
22 Mutta minä sanon teille, että jokainen, joka pysyy veljeensä vihastuneena, on tilivelvollinen tuomioistuimelle, mutta se, joka puhuttelee veljeään sanomattoman ylenkatseellisella sanalla, on tilivelvollinen korkeimmalle oikeudelle, kun taas se, joka sanoo: ’Senkin halveksittava typerys!’, ansaitsee tulisen Gehennan.
23 Jos siis tuot lahjaasi alttarille ja siellä muistat, että veljelläsi on jotakin sinua vastaan,
24 jätä lahjasi siihen alttarin eteen ja mene pois; tee ensin sovinto veljesi kanssa, ja sitten takaisin tultuasi uhraa lahjasi.
25 Ole valmis sopimaan nopeasti asioista sen kanssa, jolla on kanne sinua vastaan oikeudessa, kun olet hänen kanssaan matkalla sinne, ettei kantaja jotenkin luovuttaisi sinua tuomarille ja tuomari oikeudenpalvelijalle ja ettei sinua heitettäisi vankilaan.
26 Totisesti minä sanon sinulle: et varmasti pääse sieltä pois, ennen kuin olet maksanut viimeisenkin hyvin vähäarvoisen kolikon.
27 Te olette kuulleet sanotun: ’Et saa tehdä aviorikosta.’
28 Mutta minä sanon teille, että jokainen, joka jatkuvasti katsoo naista niin että tuntee intohimoa häneen, on jo sydämessään tehnyt aviorikoksen hänen kanssaan.
29 Jos nyt oikea silmäsi kompastuttaa sinua, repäise se pois ja heitä luotasi. Sillä sinulle on hyödyllisempää, että menetät yhden jäsenistäsi, kuin että koko ruumiisi heitetään Gehennaan.
30 Ja jos oikea kätesi kompastuttaa sinua, hakkaa se pois ja heitä luotasi. Sillä sinulle on hyödyllisempää, että menetät yhden jäsenistäsi, kuin että koko ruumiisi joutuu Gehennaan.
31 Edelleen on sanottu: ’Joka eroaa vaimostaan, antakoon hänelle erokirjan.’
32 Mutta minä sanon teille, että jokainen, joka eroaa vaimostaan muun kuin haureuden vuoksi, saattaa hänet alttiiksi aviorikokselle, ja se, joka menee naimisiin naisen kanssa, josta on erottu, tekee aviorikoksen.
33 Vielä olette kuulleet sanotun muinoin eläneille: ’Et saa vannoa panematta täytäntöön, vaan sinun on täytettävä juhlalliset lupauksesi Jehovalle.’
34 Mutta minä sanon teille: Älkää vannoko ensinkään, älkää taivaan kautta, koska se on Jumalan valtaistuin,
35 älkääkä maan kautta, koska se on hänen jalkojensa alusta, älkääkä Jerusalemin kautta, koska se on suuren Kuninkaan kaupunki.
36 Et saa liioin vannoa pääsi kautta, koska et voi muuttaa yhtäkään hiusta valkoiseksi tai mustaksi.
37 Merkitköön vain teidän sananne kyllä ’kyllä’ ja ei ’ei’, sillä se, mikä ylittää nämä, on paholaisesta.
38 Te olette kuulleet sanotun: ’Silmä silmästä ja hammas hampaasta.’
39 Mutta minä sanon teille: Älkää tehkö vastarintaa sille, joka on paha, vaan jos joku läimäyttää sinua oikealle poskellesi, käännä hänelle toinenkin.
40 Ja jos joku tahtoo käydä oikeutta sinua vastaan ja saada haltuunsa aluspukineesi, anna päällysvaippasikin mennä hänelle,
41 ja jos joku, jolla on valtaa, pakottaa sinua palvelukseen yhden kilometrin matkalle, kulje hänen kanssaan kaksi.
42 Anna sille, joka pyytää sinulta, äläkä käänny pois siitä, joka tahtoo lainata sinulta korotta.
43 Te olette kuulleet sanotun: ’Sinun on rakastettava lähimmäistäsi ja vihattava vihollistasi.’
44 Mutta minä sanon teille: rakastakaa jatkuvasti vihollisianne ja rukoilkaa jatkuvasti niiden puolesta, jotka vainoavat teitä,
45 jotta osoittautuisitte taivaissa olevan Isänne pojiksi, koska hän antaa aurinkonsa nousta pahoille ja hyville ja antaa sataa vanhurskaille ja epävanhurskaille.
46 Sillä jos rakastatte niitä, jotka rakastavat teitä, mikä palkka teillä on? Eivätkö veronkantajatkin tee samoin?
47 Ja jos tervehditte ainoastaan veljiänne, mitä poikkeuksellista teette? Eivätkö kansakuntien ihmisetkin tee samoin?
48 Teidän on siis oltava täydellisiä, niin kuin teidän taivaallinen Isänne on täydellinen.
matteus 6
6 Varokaa tarkoin harjoittamasta vanhurskauttanne ihmisten edessä, jotta he huomaisivat teidät; muutoin teillä ei tule olemaan palkkaa Isältänne, joka on taivaissa.
2 Kun siis lähdet antamaan armonlahjoja, älä toitota torvea edelläsi, niin kuin ulkokullatut tekevät synagogissa ja kaduilla saadakseen kunniaa ihmisiltä. Totisesti minä sanon teille: heillä on jo palkkansa täysimääräisenä.
3 Mutta kun sinä annat armonlahjoja, älköön vasen kätesi tietäkö, mitä oikea tekee,
4 jotta armonlahjasi olisivat salassa; silloin Isäsi, joka katselee salassa, tulee palkitsemaan sinut.
5 Silloinkaan kun rukoilette, ette saa olla niin kuin ulkokullatut, koska he rukoilevat mielellään seisten synagogissa ja valtakatujen kulmissa ollakseen ihmisten nähtävillä. Totisesti minä sanon teille: heillä on jo palkkansa täysimääräisenä.
6 Mutta sinä, kun rukoilet, mene yksityishuoneeseesi, ja kun olet sulkenut ovesi, rukoile Isääsi, joka on salassa; silloin Isäsi, joka katselee salassa, tulee palkitsemaan sinut.
7 Rukoillessanne älkää kuitenkaan hokeko samoja asioita niin kuin kansakuntien ihmiset, sillä he kuvittelevat, että heitä kuullaan, kun he käyttävät paljon sanoja.
8 Älkää siis tehkö itsestänne heidän kaltaisiaan, sillä Jumala, teidän Isänne, tietää mitä te tarvitsette, ennen kuin häneltä pyydättekään.
9 Teidän on siis rukoiltava näin: ’Meidän Isämme taivaissa, olkoon sinun nimesi pyhitetty.
10 Tulkoon sinun valtakuntasi. Tapahtukoon sinun tahtosi myös maan päällä niin kuin taivaassa.
11 Anna meille tänään leipämme täksi päiväksi,
12 ja anna meille velkamme anteeksi, niin kuin mekin olemme antaneet anteeksi velallisillemme.
13 Äläkä saata meitä kiusaukseen, vaan vapauta meidät paholaisesta.’
14 Sillä jos te annatte ihmisille anteeksi heidän hairahduksensa, niin taivaallinen Isännekin antaa teille anteeksi,
15 mutta jos taas ette anna ihmisille anteeksi heidän hairahduksiaan, ei Isännekään anna anteeksi teidän hairahduksianne.
16 Kun te paastoatte, lakatkaa tulemasta surullisiksi kasvoiltanne niin kuin ulkokullatut, sillä he tekevät kasvonsa surkeiksi, jotta heidän paastoamisensa näkyisi ihmisille. Totisesti minä sanon teille: heillä on jo palkkansa täysimääräisenä.
17 Mutta sinä, kun paastoat, sivele päähäsi öljyä ja pese kasvosi,
18 jottei paastoamisesi näkyisi ihmisille, vaan Isällesi, joka on salassa; silloin Isäsi, joka katselee salassa, tulee palkitsemaan sinut.
19 Lakatkaa keräämästä itsellenne aarteita maan päälle, missä koi ja ruoste syövät ja missä varkaat murtautuvat sisään ja varastavat.
20 Kerätkää sen sijaan itsellenne aarteita taivaaseen, missä ei koi eikä ruoste syö ja missä varkaat eivät murtaudu sisään eivätkä varasta.
21 Sillä missä on aarteesi, siellä tulee olemaan myös sydämesi.
22 Ruumiin lamppu on silmä. Jos siis silmäsi on yksinkertainen, niin koko ruumiisi on valoisa,
23 mutta jos silmäsi on paha, niin koko ruumiisi tulee olemaan pimeä. Jos todellisuudessa se valo, joka sinussa on, on pimeyttä, kuinka suuri onkaan se pimeys!
24 Kukaan ei voi olla kahden isännän orja, sillä hän tulee joko vihaamaan toista ja rakastamaan toista tai liittymään toiseen ja halveksimaan toista. Ette voi olla Jumalan ja rikkauden orjia.
25 Tämän johdosta minä sanon teille: Lakatkaa olemasta huolissanne sielustanne, siitä mitä söisitte tai mitä joisitte, tai ruumiistanne, siitä mitä pitäisitte yllänne. Eikö sielu merkitse enemmän kuin ruoka ja ruumis enemmän kuin vaatteet?
26 Tarkkailkaa kiinteästi taivaan lintuja, sillä ne eivät kylvä eivätkä leikkaa eivätkä kokoa varastohuoneisiin; silti teidän taivaallinen Isänne ruokkii ne. Ettekö te ole arvokkaampia kuin ne?
27 Kuka teistä voi huolissaan olemalla lisätä yhtä kyynärääkään elinikäänsä?
28 Ja miksi olette huolissanne vaatteista? Ottakaa oppia kedon liljoista, kuinka ne kasvavat; ne eivät uurasta eivätkä kehrää,
29 mutta minä sanon teille, ettei edes Salomo kaikessa loistossaan ollut puettu niin kuin yksi näistä.
30 Jos nyt Jumala näin vaatettaa kedon kasvillisuuden, joka tänään on olemassa ja huomenna heitetään uuniin, eikö paljon ennemmin teidät, te vähäuskoiset?
31 Älkää siis koskaan olko huolissanne ja sanoko: ’Mitä me syömme?’ tai: ’Mitä me juomme?’ tai: ’Mitä me puemme yllemme?’
32 Sillä kaikkia näitä kansakunnat tavoittelevat kiihkeästi. Sillä teidän taivaallinen Isänne tietää teidän tarvitsevan näitä kaikkia.
33 Näin ollen etsikää jatkuvasti ensin Jumalan valtakuntaa ja hänen vanhurskauttaan, niin kaikki tämä muu lisätään teille.
34 Älkää siis olko koskaan huolissanne seuraavasta päivästä, sillä seuraavalla päivällä on omat huolensa. Kullekin päivälle riittää sen oma pahuus.
matteus 7
7 Lakatkaa tuomitsemasta, jottei teitä tuomittaisi,
2 sillä millä tuomiolla te tuomitsette, sillä tuomitaan teidät, ja millä mitalla te mittaatte, sillä mitataan teille.
3 Miksi sitten katsot kortta, joka on veljesi silmässä, mutta et ota huomioon hirttä, joka on omassa silmässäsi?
4 Tai kuinka voit sanoa veljellesi: ’Salli minun ottaa pois korsi silmästäsi’, kun katso, hirsi on omassa silmässäsi?
5 Ulkokullattu! Ota ensin hirsi pois omasta silmästäsi, niin sitten näet selvästi ottaa pois korren veljesi silmästä.
6 Älkää antako pyhää koirille älkääkä heittäkö helmiänne sikojen eteen, etteivät ne vain tallaisi niitä jalkoihinsa ja kääntyisi ja raatelisi teitä.
7 Pyytäkää jatkuvasti, niin teille annetaan; etsikää herkeämättä, niin te löydätte; kolkuttakaa lakkaamatta, niin teille avataan.
8 Sillä jokainen pyytävä saa ja jokainen etsivä löytää ja jokaiselle kolkuttavalle avataan.
9 Tosiaankin, kuka teistä on mies, jolta hänen poikansa pyytää leipää – ei kai hän ojenna hänelle kiveä?
10 Tai kenties hän pyytää kalaa – ei kai hän ojenna hänelle käärmettä?
11 Jos siis te, vaikka olette pahoja, osaatte antaa lapsillenne hyviä lahjoja, kuinka paljon ennemmin teidän Isänne, joka on taivaissa, antaakaan hyvää niille, jotka pyytävät häneltä!
12 Sen tähden kaikki, mitä tahdotte ihmisten tekevän teille, teidänkin täytyy samoin tehdä heille; tätähän Laki ja Profeetat tarkoittavat.
13 Menkää sisään ahtaasta portista, koska se tie on leveä ja avara, joka vie tuhoon, ja monet ovat ne, jotka sitä sinne menevät,
14 kun taas se portti on ahdas ja tie kapea, joka vie elämään, ja harvat ovat ne, jotka sen löytävät.
15 Varokaa vääriä profeettoja, jotka tulevat luoksenne lampaiden vaatteissa, mutta ovat sisältä saaliinhimoisia susia.
16 Heidän hedelmistään te tunnette heidät. Ei kai orjantappuroista kerätä viinirypäleitä eikä ohdakkeista viikunoita?
17 Samoin jokainen hyvä puu tuottaa hyvää hedelmää, mutta jokainen huono puu tuottaa kelvotonta hedelmää;
18 hyvä puu ei voi kantaa kelvotonta hedelmää eikä huono puu tuottaa hyvää hedelmää.
19 Jokainen puu, joka ei tuota hyvää hedelmää, kaadetaan ja heitetään tuleen.
20 Niinpä siis heidän hedelmistään te tunnette heidät.
21 Ei jokainen, joka sanoo minulle: ’Herra, Herra’, tule menemään taivasten valtakuntaan, vaan se, joka tekee taivaissa olevan Isäni tahdon.
22 Monet sanovat minulle sinä päivänä: ’Herra, Herra, emmekö me profetoineet sinun nimessäsi ja ajaneet ulos demoneja sinun nimessäsi ja tehneet monia voimatekoja sinun nimessäsi?’
23 Ja silloin minä tunnustan heille: En ole koskaan tuntenut teitä! Menkää pois minun luotani, te laittomuuden tekijät.
24 Sen tähden jokaista, joka kuulee nämä minun sanani ja tekee niiden mukaan, tullaan vertaamaan ymmärtäväiseen mieheen, joka rakensi talonsa kalliolle.
25 Ja sade virtasi ja tulvat tulivat ja tuulet puhalsivat ja syöksyivät sitä taloa vasten, mutta se ei luhistunut, sillä se oli perustettu kalliolle.
26 Edelleen jokaista, joka kuulee nämä minun sanani eikä tee niiden mukaan, tullaan vertaamaan tyhmään mieheen, joka rakensi talonsa hiekalle.
27 Ja sade virtasi ja tulvat tulivat ja tuulet puhalsivat ja iskivät sitä taloa vasten, ja se luhistui, ja sen luhistuminen oli suuri.”
28 Kun nyt Jeesus päätti nämä sanat, niin seurauksena oli, että ihmisjoukot olivat perin pohjin hämmästyneitä hänen opetustavastaan,
29 sillä hän opetti heitä niin kuin sellainen, jolla on valta, eikä niin kuin heidän kirjanoppineensa.
matteus 8
8 Kun hän oli tullut alas vuorelta, niin suuret ihmisjoukot seurasivat häntä.
2 Ja katso, esiin astui spitaalinen mies ja alkoi kumartaa häntä ja sanoi: ”Herra, jos vain haluat, niin sinä voit puhdistaa minut.”
3 Ja niin hän ojensi kätensä, kosketti häntä ja sanoi: ”Minä haluan. Puhdistu.” Ja heti hän puhdistui spitaalistaan.
4 Sitten Jeesus sanoi hänelle: ”Katso, ettet kerro kenellekään, vaan mene, näytä itsesi papille ja uhraa lahja, jonka Mooses on määrännyt, todistukseksi heille.”
5 Kun hän meni Kapernaumiin, tuli hänen luokseen upseeri, joka esitti hänelle hartaan pyynnön
6 ja sanoi: ”Herra, miespalvelijani makaa talossa halvaantuneena hirvittävissä tuskissa.”
7 Hän sanoi hänelle: ”Kun pääsen sinne, niin minä parannan hänet.”
8 Vastaukseksi upseeri sanoi: ”Herra, en ole kelvollinen siihen, että tulisit kattoni alle, vaan sano vain sana, niin miespalvelijani paranee.
9 Sillä minäkin olen vallanalaisuuteen asetettu ihminen, ja minulla on sotilaita alaisinani, ja minä sanon tälle: ’Lähde matkaan!’, ja hän lähtee matkaan, ja toiselle: ’Tule!’, ja hän tulee, ja orjalleni: ’Tee tämä!’, ja hän tekee.”
10 Sen kuultuaan Jeesus ihmetteli ja sanoi niille, jotka seurasivat häntä: ”Minä sanon teille totuuden: kenelläkään Israelissa en ole tavannut näin suurta uskoa.
11 Mutta minä sanon teille, että monet tulevat itäisiltä seuduilta ja läntisiltä seuduilta ja ovat pitkällään pöydän ääressä Abrahamin ja Iisakin ja Jaakobin kanssa taivasten valtakunnassa,
12 kun taas valtakunnan pojat heitetään ulkopuolelle pimeyteen. Siellä tulee olemaan itku ja hampaiden kiristely.”
13 Sitten Jeesus sanoi upseerille: ”Mene. Niin kuin olet uskonut, niin sinulle tapahtukoon.” Ja miespalvelija parani sillä hetkellä.
14 Ja tultuaan Pietarin taloon Jeesus näki hänen anoppinsa olevan makuullaan ja sairaana kuumeessa.
15 Niin hän kosketti tämän kättä, ja kuume lähti hänestä, ja hän nousi ja alkoi palvella häntä.
16 Mutta illan tultua hänen luokseen tuotiin monia demonien riivaamia, ja hän ajoi henget ulos sanalla, ja hän paransi kaikki huonokuntoiset,
17 jotta täyttyisi se, mikä oli puhuttu profeetta Jesajan välityksellä, joka sanoi: ”Hän itse otti sairautemme ja kantoi tautimme.”
18 Kun Jeesus näki ihmisjoukon ympärillään, hän antoi käskyn lähteä toiselle rannalle.
19 Ja eräs kirjanoppinut astui esiin ja sanoi hänelle: ”Opettaja, minä seuraan sinua, minne menetkin.”
20 Mutta Jeesus sanoi hänelle: ”Ketuilla on kolot ja taivaan linnuilla lepopaikat, mutta Ihmisen Pojalla ei ole, mihin päänsä kallistaisi.”
21 Sitten eräs toinen opetuslapsista sanoi hänelle: ”Herra, salli minun ensin lähteä hautaamaan isäni.”
22 Jeesus sanoi hänelle: ”Seuraa jatkuvasti minua ja anna kuolleiden haudata kuolleensa.”
23 Ja kun hän astui veneeseen, hänen opetuslapsensa seurasivat häntä.
24 Ja katso, merellä nousi kova myrsky, niin että vene oli peittymässä aaltoihin, mutta hän nukkui.
25 Ja he tulivat ja herättivät hänet ja sanoivat: ”Herra, pelasta meidät, me olemme perikadon partaalla!”
26 Mutta hän sanoi heille: ”Miksi olette arkoja, te vähäuskoiset?” Sitten hän nousi, nuhteli tuulia ja merta, ja tuli aivan tyyni.
27 Niin miehet ihmettelivät ja sanoivat: ”Millainen tämä on, kun tuulet ja merikin tottelevat häntä?”
28 Kun hän pääsi toiselle rannalle, gadaralaisten maahan, häntä vastaan tuli kaksi muistohaudoilta lähtenyttä demonien riivaamaa miestä, jotka olivat niin tavattoman raivoisia, ettei kenelläkään ollut rohkeutta kulkea ohi sitä tietä.
29 Ja katso, he huusivat sanoen: ”Mitä tekemistä meillä on sinun kanssasi, Jumalan Poika? Oletko tullut tänne piinaamaan meitä ennen määräaikaa?”
30 Mutta kaukana heistä oli runsaslukuinen sikalauma laitumella.
31 Niin demonit alkoivat pyytää häntä hartaasti sanoen: ”Jos ajat meidät ulos, niin lähetä meidät sikalaumaan.”
32 Niinpä hän sanoi niille: ”Menkää!” Ne tulivat ulos ja menivät sikoihin, ja katso, koko lauma syöksyi jyrkännettä alas mereen ja kuoli vesiin.
33 Mutta paimenet pakenivat, ja mentyään kaupunkiin he kertoivat kaiken, senkin mikä koski demonien riivaamia miehiä.
34 Ja katso, koko kaupunki lähti Jeesusta vastaan, ja hänet nähtyään he kehottivat hartaasti häntä siirtymään pois heidän seuduiltaan.
matteus 9
9 Niin hän astui veneeseen, kulki toiselle puolelle ja meni omaan kaupunkiinsa.
2 Ja katso, hänen luokseen tuotiin halvaantunutta miestä, joka makasi vuoteella. Nähdessään heidän uskonsa Jeesus sanoi halvaantuneelle: ”Rohkaise mielesi, lapsi; syntisi ovat anteeksi annetut.”
3 Ja katso, eräät kirjanoppineista sanoivat itsekseen: ”Tämä rienaa.”
4 Ja Jeesus, joka tiesi heidän ajatuksensa, sanoi: ”Miksi ajattelette pahaa sydämessänne?
5 Kumpi esimerkiksi on helpompaa, sanoa: ’Syntisi ovat anteeksi annetut’ vai sanoa: ’Nouse ja kävele’?
6 Mutta tietääksenne, että Ihmisen Pojalla on maan päällä valta antaa syntejä anteeksi” – sitten hän sanoi halvaantuneelle – ”nouse, ota vuoteesi ja mene kotiisi.”
7 Ja hän nousi ja lähti kotiinsa.
8 Tämän nähdessään ihmisjoukot joutuivat pelon valtaan ja kirkastivat Jumalaa, joka oli antanut sellaisen vallan ihmisille.
9 Kulkiessaan sen jälkeen sieltä eteenpäin Jeesus näki Matteus-nimisen miehen istuvan veroasemalla, ja hän sanoi hänelle: ”Ole minun seuraajani.” Silloin hän nousi ja seurasi häntä.
10 Myöhemmin kun Jeesus oli talossa pitkällään pöydän ääressä, katso, tuli monia veronkantajia ja syntisiä ja asettui pitkälleen pöydän ääreen hänen ja hänen opetuslastensa kanssa.
11 Mutta nähtyään tämän fariseukset sanoivat hänen opetuslapsilleen: ”Minkä vuoksi teidän opettajanne syö veronkantajien ja syntisten kanssa?”
12 Kuultuaan sen hän sanoi: ”Eivät terveet tarvitse lääkäriä, vaan sairaat.
13 Menkää siis ja oppikaa, mitä tämä tarkoittaa: ’Armoa minä tahdon enkä teurasuhria.’ Sillä minä en tullut kutsumaan vanhurskaita, vaan syntisiä.”
14 Sitten tulivat Johanneksen opetuslapset hänen luokseen ja kysyivät: ”Minkä vuoksi meillä ja fariseuksilla on tapana paastota, mutta sinun opetuslapsesi eivät paastoa?”
15 Tähän Jeesus sanoi heille: ”Ei kai sulhasen ystävillä ole syytä surra, niin kauan kuin sulhanen on heidän luonaan? Mutta päivät tulevat, jolloin sulhanen otetaan heiltä pois, ja silloin he paastoavat.
16 Ei kukaan ompele kutistamattomasta kankaasta paikkaa vanhaan päällysvaippaan, sillä sen täysi voima repisi päällysvaippaa ja repeämä tulisi pahemmaksi.
17 Eikä uutta viiniä kaadeta vanhoihin viinileileihin; muutoin viinileilit halkeavat ja viini valuu ulos ja viinileilit turmeltuvat; vaan uusi viini kaadetaan uusiin viinileileihin, ja molemmat säilyvät.”
18 Hänen tätä heille puhuessaan, katso, eräs hallitusmies, joka oli tullut lähelle, alkoi kumartaa häntä ja sanoi: ”Tyttäreni on varmaan nyt jo kuollut, mutta tule ja pane kätesi hänen päälleen, niin hän herää eloon.”
19 Silloin Jeesus nousi ja alkoi seurata häntä, samoin hänen opetuslapsensa.
20 Ja katso, nainen, joka oli kärsinyt kaksitoista vuotta verenvuodosta, lähestyi takaa ja kosketti hänen päällysvaippansa reunusta,
21 sillä hän toisteli itsekseen: ”Jos vain kosketan hänen päällysvaippaansa, niin tulen terveeksi.”
22 Jeesus kääntyi ja huomatessaan hänet sanoi: ”Rohkaise mielesi, tytär; sinun uskosi on tehnyt sinut terveeksi.” Ja nainen tuli terveeksi sillä hetkellä.
23 Kun nyt Jeesus tuli hallitusmiehen taloon ja näki huilunsoittajat ja hälisevän ihmisjoukon,
24 hän sanoi: ”Poistukaa täältä, sillä tyttönen ei ole kuollut, vaan hän nukkuu.” Tällöin he alkoivat nauraa hänelle pilkallisesti.
25 Heti kun ihmisjoukko oli lähetetty ulkopuolelle, hän meni sisään ja otti häntä kädestä, ja tyttönen nousi.
26 Puhe tästä levisi tietenkin koko siihen seutuun.
27 Kun Jeesus kulki sieltä eteenpäin, häntä seurasi kaksi sokeaa miestä, jotka huusivat ja sanoivat: ”Ole meille armollinen, Daavidin Poika.”
28 Hänen mentyään taloon sokeat tulivat hänen luokseen, ja Jeesus kysyi heiltä: ”Uskotteko, että voin tehdä tämän?” He vastasivat hänelle: ”Uskomme, Herra.”
29 Silloin hän kosketti heidän silmiään ja sanoi: ”Tapahtukoon teille uskonne mukaan.”
30 Ja heidän silmänsä saivat näön. Lisäksi Jeesus velvoitti heitä ankarasti sanoen: ”Katsokaa, ettei kukaan saa tietää tätä.”
31 Mutta päästyään ulkopuolelle he kertoivat sen julkisesti hänestä koko sillä seudulla.
32 Kun he nyt olivat lähtemässä, niin katso, hänen luokseen tuotiin mykkä, demonin riivaama mies;
33 ja kun demoni oli ajettu ulos, mykkä puhui. Silloin ihmisjoukot ihmettelivät ja sanoivat: ”Koskaan ei mitään tällaista ole nähty Israelissa.”
34 Mutta fariseukset sanoivat: ”Demonien hallitsijan avulla hän ajaa demonit ulos.”
35 Ja Jeesus lähti kiertomatkalle kaikkiin kaupunkeihin ja kyliin ja opetti niiden synagogissa ja saarnasi valtakunnan hyvää uutista ja paransi kaikenlaisia tauteja ja kaikenlaista raihnaisuutta.
36 Nähdessään ihmisjoukot hän tunsi sääliä heitä kohtaan, koska he olivat kiusattuja ja sysittyjä niin kuin lampaat ilman paimenta.
37 Sitten hän sanoi opetuslapsilleen: ”Niin, eloa on paljon, mutta työntekijöitä on vähän.
38 Anokaa sen tähden elonkorjuun Herralta, että hän lähettäisi työntekijöitä elonkorjuuseensa.”
matteus 10
10 Niinpä hän kutsui luokseen kaksitoista opetuslastaan ja antoi heille vallan epäpuhtaisiin henkiin, jotta he ajaisivat niitä ulos ja parantaisivat kaikenlaisia tauteja ja kaikenlaista raihnaisuutta.
2 Nämä ovat niiden kahdentoista apostolin nimet: ensiksi Simon, jota kutsutaan Pietariksi, ja hänen veljensä Andreas; ja Jaakob, Sebedeuksen poika, ja hänen veljensä Johannes;
3 Filippus ja Bartolomeus; Tuomas ja veronkantaja Matteus; Jaakob, Alfeuksen poika, ja Taddeus;
4 Simon Kananeus ja Juudas Iskariot, joka myöhemmin kavalsi hänet.
5 Nämä kaksitoista Jeesus lähetti annettuaan heille seuraavat käskyt: ”Älkää lähtekö kansakuntien luo johtavalle tielle älkääkä menkö mihinkään samarialaisten kaupunkiin,
6 vaan menkää sen sijaan jatkuvasti Israelin huoneen kadonneiden lampaiden luo.
7 Kun menette, saarnatkaa sanoen: ’Taivasten valtakunta on tullut lähelle.’
8 Parantakaa sairaita, herättäkää kuolleita, puhdistakaa spitaalisia, ajakaa ulos demoneja. Ilmaiseksi olette saaneet, ilmaiseksi antakaa.
9 Älkää hankkiko kultaa tai hopeaa tai kuparia vyökukkaroihinne
10 tai eväslaukkua matkalle tai kahta aluspukinetta tai sandaaleja tai sauvaa, sillä työntekijä ansaitsee ruokansa.
11 Mihin kaupunkiin tai kylään menettekin, etsikää, kuka siinä on arvollinen, ja majailkaa siellä, kunnes lähdette.
12 Kun menette taloon, tervehtikää talonväkeä,
13 ja jos talo sen ansaitsee, tulkoon sille se rauha, jota sille toivotatte, mutta jos se ei sitä ansaitse, palatkoon rauhanne teille.
14 Missä teitä ei oteta vastaan eikä teidän sanojanne kuunnella, pudistakaa tomu jaloistanne mennessänne ulos siitä talosta tai siitä kaupungista.
15 Totisesti minä sanon teille: Sodoman ja Gomorran maalla on tuomiopäivänä helpompaa kuin sillä kaupungilla.
16 Katso! Minä lähetän teidät kuin lampaat susien keskelle; osoittautukaa sen tähden varovaisiksi kuin käärmeet ja silti viattomiksi kuin kyyhkyset.
17 Olkaa varuillanne ihmisten suhteen, sillä he luovuttavat teitä paikallisiin oikeusistuimiin, ja he ruoskivat teitä synagogissaan.
18 Viedäänpä teitä käskynhaltijoiden ja kuninkaidenkin eteen minun tähteni, todistukseksi heille ja kansakunnille.
19 Mutta kun he luovuttavat teitä, älkää huolestuko siitä, miten tai mitä teidän tulee puhua, sillä se, mitä teidän tulee puhua, annetaan teille sillä hetkellä,
20 sillä puhumassa ette ole vain te, vaan Isänne henki puhuu teidän kauttanne.
21 Lisäksi veli luovuttaa veljen kuolemaan ja isä lapsensa, ja lapset nousevat vanhempia vastaan ja surmauttavat heidät.
22 Ja te tulette olemaan kaikkien ihmisten vihan kohteita minun nimeni vuoksi, mutta joka on kestänyt loppuun asti, se pelastuu.
23 Kun teitä vainotaan yhdessä kaupungissa, paetkaa toiseen, sillä totisesti minä sanon teille: te ette missään tapauksessa käy loppuun Israelin kaupunkeja, ennen kuin Ihmisen Poika saapuu.
24 Opetuslapsi ei ole opettajaansa ylempi eikä orja herraansa ylempi.
25 Riittää, kun opetuslapsesta tulee sellainen kuin hänen opettajansa ja orjasta sellainen kuin hänen herransa. Jos ihmiset ovat kutsuneet talonisäntää Beelsebubiksi, kuinka paljon enemmän hänen huonekuntalaisiaan?
26 Älkää siis pelätkö heitä, sillä ei ole mitään peitettyä, mikä ei tule paljastetuksi, eikä salaista, mikä ei tule tunnetuksi.
27 Minkä sanon teille pimeässä, se puhukaa valossa, ja minkä kuulette kuiskattavan, se saarnatkaa katoilta.
28 Älkääkä alkako pelätä niitä, jotka tappavat ruumiin, mutta eivät voi tappaa sielua, vaan pelätkää ennemmin häntä, joka voi tuhota sekä sielun että ruumiin Gehennassa.
29 Eikö kaksi varpusta myydä vähäarvoisesta kolikosta? Silti yksikään niistä ei putoa maahan Isänne tietämättä.
30 Mutta teidän päänne hiuksetkin ovat kaikki luetut.
31 Älkää siis pelätkö: te olette arvokkaampia kuin monta varpusta.
32 Niinpä jokaiseen, joka tunnustaa yhteyden minuun ihmisten edessä, siihen minäkin tunnustan yhteyden Isäni edessä, joka on taivaissa,
33 mutta joka kieltää minut ihmisten edessä, sen minäkin kiellän Isäni edessä, joka on taivaissa.
34 Älkää luulko, että minä olen tullut tuomaan rauhaa maan päälle; en ole tullut tuomaan rauhaa, vaan miekan.
35 Sillä minä olen tullut aiheuttamaan jakautumisen: mies on isäänsä vastaan ja tytär äitiään vastaan ja nuori vaimo anoppiaan vastaan.
36 Tosiaankin, ihmisen vihollisia tulevat olemaan hänen omat huonekuntalaisensa.
37 Joka on kiintynyt isäänsä tai äitiinsä enemmän kuin minuun, ei ole minun arvoiseni, ja joka on kiintynyt poikaansa tai tyttäreensä enemmän kuin minuun, ei ole minun arvoiseni.
38 Ja joka ei ota vastaan kidutuspaaluaan eikä seuraa minun jäljessäni, ei ole minun arvoiseni.
39 Joka löytää sielunsa, tulee kadottamaan sen, ja joka kadottaa sielunsa minun tähteni, tulee löytämään sen.
40 Joka ottaa vastaan teidät, ottaa vastaan myös minut, ja joka ottaa vastaan minut, ottaa vastaan myös hänet, joka on minut lähettänyt.
41 Joka ottaa vastaan profeetan, koska tämä on profeetta, saa profeetan palkan, ja joka ottaa vastaan vanhurskaan, koska tämä on vanhurskas, saa vanhurskaan palkan.
42 Ja joka antaa yhdelle näistä pienistä kupillisenkin kylmää vettä juotavaksi, koska hän on opetuslapsi – totisesti minä sanon teille: se ei suinkaan menetä palkkaansa.”
matteus 11
11 Kun nyt Jeesus oli päättänyt ohjeiden antamisen kahdelletoista opetuslapselleen, hän lähti sieltä opettamaan ja saarnaamaan heidän kaupunkeihinsa.
2 Mutta Johannes, kuultuaan vankilassa Kristuksen teoista, lähetti opetuslastensa välityksellä
3 hänelle sanan: ”Oletko sinä se Tuleva, vai pitääkö meidän odottaa jotakuta toista?”
4 Vastaukseksi Jeesus sanoi heille: ”Lähtekää matkaan ja kertokaa Johannekselle, mitä kuulette ja näette:
5 sokeat näkevät jälleen ja rammat kävelevät, spitaaliset puhdistuvat ja kuurot kuulevat, ja kuolleita herätetään ja köyhille julistetaan hyvää uutista,
6 ja onnellinen on se, jolla ei ole mitään syytä kompastua minuun.”
7 Kun he olivat matkalla, Jeesus rupesi puhumaan ihmisjoukoille Johanneksesta: ”Mitä te lähditte erämaahan katselemaan? Ruokoako, jota tuuli huojuttaa?
8 Mitä sitten lähditte katsomaan? Hienoihin vaatteisiin pukeutunutta ihmistäkö? Hienoja vaatteita käyttäväthän ovat kuninkaiden taloissa.
9 Miksi sitten oikeastaan lähditte? Profeettaako katsomaan? Niin, minä sanon teille, ja paljon enemmän kuin profeettaa.
10 Tämä on se, josta on kirjoitettu: ’Katso! Minä itse lähetän kasvojesi edellä sanansaattajani, joka valmistaa tiesi sinun edelläsi!’
11 Totisesti minä sanon teille: ei ole naisista syntyneiden joukosta noussut suurempaa kuin Johannes Kastaja, mutta vähäisempikin taivasten valtakunnassa on suurempi kuin hän.
12 Mutta Johannes Kastajan päivistä tähän asti on taivasten valtakunta ollut se päämäärä, jota kohti ihmiset voimakkaasti ponnistelevat, ja ne, jotka voimakkaasti ponnistelevat, tarttuvat siihen.
13 Sillä kaikki, Profeetat ja Laki, ovat profetoineet Johannekseen asti,
14 ja jos tahdotte ottaa vastaan: juuri hän on ’Elia, jonka on määrä tulla’.
15 Jolla on korvat, se kuunnelkoon.
16 Keneen minä vertaan tätä sukupolvea? Se on toreilla istuvien lapsukaisten kaltainen, jotka huutavat leikkitovereilleen
17 sanoen: ’Me soitimme teille huilua, mutta te ette tanssineet; me valitimme, mutta te ette lyöneet itseänne murheesta.’
18 Vastaavasti Johannes tuli, ei syö eikä juo, ja silti sanotaan: ’Hänessä on demoni’;
19 Ihmisen Poika tuli, syö ja juo, ja kuitenkin sanotaan: ’Katso! Syömäri ja viininjuoja, veronkantajien ja syntisten ystävä.’ Kaikesta huolimatta viisauden todistavat vanhurskaaksi sen teot.”
20 Sitten hän rupesi soimaamaan niitä kaupunkeja, joissa useimmat hänen voimateoistaan olivat tapahtuneet, koska ne eivät katuneet:
21 ”Voi sinua, Korasin! Voi sinua, Betsaida! Sillä jos ne voimateot, jotka tapahtuivat teissä, olisivat tapahtuneet Tyroksessa ja Sidonissa, niin ne olisivat jo kauan sitten katuneet säkissä ja tuhassa.
22 Siksi minä sanon teille: Tyroksella ja Sidonilla on tuomiopäivänä helpompaa kuin teillä.
23 Ja sinä, Kapernaum, korotetaanko sinut ehkä taivaaseen? Alas Haadekseen sinä joudut, sillä jos ne voimateot, jotka tapahtuivat sinussa, olisivat tapahtuneet Sodomassa, niin se olisi pysynyt tähän päivään saakka.
24 Siksi minä sanon teille: Sodoman maalla on tuomiopäivänä helpompaa kuin sinulla.”
25 Siihen aikaan Jeesus sanoi vastaukseksi: ”Minä ylistän sinua julkisesti, Isä, taivaan ja maan Herra, koska olet kätkenyt nämä viisailta ja älykkäiltä ja olet ilmaissut ne lapsille.
26 Niin, oi Isä, koska sinä olet nähnyt hyväksi tehdä näin.
27 Isäni on luovuttanut minulle kaiken, eikä kukaan muu tunne täysin Poikaa kuin Isä, eikä kukaan muu tunne täysin Isää kuin Poika ja jokainen, jolle Poika haluaa hänet ilmaista.
28 Tulkaa minun luokseni kaikki, jotka uurastatte ja olette kuormitettuja, niin minä virvoitan teidät.
29 Ottakaa minun ikeeni päällenne ja oppikaa minusta, sillä minä olen lempeämielinen ja nöyrä sydämeltä, niin te saatte virvoituksen sielullenne.
30 Sillä minun ikeeni on miellyttävä ja minun kuormani on keveä.”
matteus 12
12 Siihen aikaan Jeesus kulki sapattina viljapeltojen halki. Hänen opetuslastensa tuli nälkä, ja he rupesivat nyhtämään tähkäpäitä ja syömään.
2 Sen nähdessään fariseukset sanoivat hänelle: ”Katso! Sinun opetuslapsesi tekevät sellaista, mitä ei ole lupa tehdä sapattina.”
3 Hän sanoi heille: ”Ettekö ole lukeneet, mitä Daavid teki, kun hänen ja hänen kanssaan olleiden miesten tuli nälkä,
4 kuinka hän meni Jumalan huoneeseen ja he söivät esillepanoleivät, joita ei hänen eikä hänen kanssaan olleiden ollut lupa syödä, vaan ainoastaan pappien?
5 Tai ettekö ole lukeneet Laista, että sapatteina papit toimivat temppelissä ikään kuin sapatti ei olisi pyhä ja pysyvät syyttöminä?
6 Mutta minä sanon teille, että tässä on jotakin temppeliä suurempaa.
7 Jos kuitenkin olisitte ymmärtäneet, mitä tarkoittaa: ’Armoa minä tahdon enkä teurasuhria’, niin ette olisi langettaneet tuomiota syyttömille.
8 Sillä Ihmisen Poika on sapatin Herra.”
9 Lähdettyään sieltä hän meni heidän synagogaansa,
10 ja katso: mies, jolla oli surkastunut käsi! Saadakseen syytöksen häntä vastaan he siksi kysyivät häneltä: ”Onko luvallista parantaa sapattina?”
11 Hän sanoi heille: ”Kuka teistä on se mies, jolla on yksi lammas ja joka, jos se putoaa kuoppaan sapattina, ei tartu siihen ja nosta sitä ylös?
12 Kun otamme kaiken huomioon, niin kuinka paljon arvokkaampi onkaan ihminen kuin lammas! Sapattina on siis lupa tehdä hyvää.”
13 Sitten hän sanoi miehelle: ”Ojenna kätesi.” Ja hän ojensi, ja se palautui ennalleen, terveeksi niin kuin toinenkin käsi.
14 Mutta fariseukset menivät ulos ja pitivät neuvottelun häntä vastaan surmatakseen hänet.
15 Saatuaan tietää sen Jeesus poistui sieltä. Monet myös seurasivat häntä, ja hän paransi heidät kaikki,
16 mutta hän kielsi jyrkästi heitä saattamasta häntä julki,
17 jotta täyttyisi se, mikä oli puhuttu profeetta Jesajan välityksellä, joka sanoi:
18 ”Katso! Palvelijani, jonka olen valinnut, rakkaani, jonka sieluni on hyväksynyt! Minä panen henkeni hänen päälleen, ja hän selvittää kansakunnille, mitä oikeus on.
19 Ei hän riitele eikä huuda, eikä kukaan kuule hänen ääntään valtakaduilla.
20 Runneltua ruokoa hän ei muserra, ja kytevää pellavaista lampunsydäntä hän ei sammuta, kunnes hän saattaa oikeuden voittoon.
21 Tosiaankin, hänen nimeensä kansakunnat tulevat panemaan toivonsa.”
22 Sitten hänen luokseen tuotiin demonien riivaama mies, sokea ja mykkä, ja hän paransi hänet, niin että mykkä puhui ja näki.
23 Ja kaikki ihmisjoukot olivat aivan haltioissaan ja sanoivat: ”Eihän tämä vain liene Daavidin Poika?”
24 Tämän kuullessaan fariseukset sanoivat: ”Tämä ei aja ulos demoneja muun kuin Beelsebubin, demonien hallitsijan, avulla.”
25 Koska hän tiesi heidän ajatuksensa, hän sanoi heille: ”Jokainen valtakunta, joka on jakautunut itseään vastaan, autioituu, eikä yksikään kaupunki tai talo, joka on jakautunut itseään vastaan, pysy pystyssä.
26 Samoin jos Saatana ajaa ulos Saatanan, niin hän on jakautunut itseään vastaan; kuinka siis hänen valtakuntansa pysyy pystyssä?
27 Sitä paitsi jos minä ajan demonit ulos Beelsebubin avulla, niin kenen avulla teidän poikanne ajavat niitä ulos? Tämän vuoksi he tulevat olemaan teidän tuomareitanne.
28 Mutta jos minä Jumalan hengellä ajan demonit ulos, niin Jumalan valtakunta on todellakin tavoittanut teidät.
29 Tai kuinka voi kukaan tunkeutua voimakkaan miehen taloon ja anastaa hänen irtaimistoaan, ellei hän ensin sido tuota voimakasta miestä? Ja sitten hän ryöstää hänen talonsa.
30 Joka ei ole minun puolellani, se on minua vastaan, ja joka ei minun kanssani kokoa, se hajottaa.
31 Tämän johdosta minä sanon teille: Kaikenlainen synti ja rienaus annetaan ihmisille anteeksi, mutta hengen rienaamista ei anneta anteeksi.
32 Esimerkiksi sille, joka puhuu sanan Ihmisen Poikaa vastaan, annetaan anteeksi, mutta sille, joka puhuu pyhää henkeä vastaan, ei anneta anteeksi, ei tässä asiainjärjestelmässä eikä tulevassa.
33 Joko te teette puusta hyvän ja sen hedelmästä hyvän tai teette puusta huonon ja sen hedelmästä huonon, sillä hedelmästään puu tunnetaan.
34 Kyykäärmeiden jälkeläiset, kuinka te voitte puhua hyvää, kun olette pahoja? Sillä sydämen kyllyydestä suu puhuu.
35 Hyvä ihminen jakaa hyvästä aarteestaan hyvää, jota vastoin paha ihminen jakaa pahasta aarteestaan pahaa.
36 Minä sanon teille, että jokaisesta hyödyttömästä sanasta, jonka ihmiset puhuvat, he tekevät tilin tuomiopäivänä,
37 sillä sanoistasi sinut julistetaan vanhurskaaksi ja sanoistasi sinulle langetetaan tuomio.”
38 Silloin jotkut kirjanoppineista ja fariseuksista sanoivat hänelle vastaukseksi: ”Opettaja, me tahdomme nähdä sinulta tunnusmerkin.”
39 Vastaukseksi hän sanoi heille: ”Sukupolvi, joka on paha ja avionrikkoja, etsiskelee tunnusmerkkiä, mutta muuta tunnusmerkkiä ei sille anneta kuin profeetta Joonan tunnusmerkki.
40 Sillä niin kuin Joona oli suunnattoman kalan vatsassa kolme päivää ja kolme yötä, niin tulee Ihmisen Poika olemaan maan sydämessä kolme päivää ja kolme yötä.
41 Niniven miehet nousevat tuomiolle tämän sukupolven kanssa ja langettavat sille tuomion, koska he katuivat sen johdosta mitä Joona saarnasi, mutta katso, tässä on enemmän kuin Joona.
42 Etelän kuningatar herätetään tuomiolle tämän sukupolven kanssa, ja hän langettaa sille tuomion, koska hän tuli maan ääristä kuulemaan Salomon viisautta, mutta katso, tässä on enemmän kuin Salomo.
43 Kun epäpuhdas henki tulee ulos ihmisestä, se kulkee vedettömien paikkojen halki etsiessään lepopaikkaa eikä löydä.
44 Silloin se sanoo: ’Minä menenkin takaisin huoneeseeni, josta muutin’, ja saavuttuaan se tapaa sen asumattomana mutta puhtaaksi lakaistuna ja kaunistettuna.
45 Silloin se menee tiehensä ja ottaa mukaansa seitsemän muuta, itseään pahempaa henkeä, ja päästyään sisään ne asuvat siellä, ja sen ihmisen viimeiset olosuhteet tulevat pahemmiksi kuin ensimmäiset. Näin käy myös tälle pahalle sukupolvelle.”
46 Kun hän vielä puhui ihmisjoukoille, katso, hänen äitinsä ja veljensä asettuivat ulkopuolelle pyrkien hänen puheilleen.
47 Niin joku sanoi hänelle: ”Katso! Äitisi ja veljesi seisovat ulkopuolella ja pyrkivät puheillesi.”
48 Vastaukseksi hän sanoi sille, joka sen hänelle kertoi: ”Kuka on äitini, ja ketkä ovat veljeni?”
49 Ja hän ojensi kätensä opetuslapsiaan kohti ja sanoi: ”Katso! Äitini ja veljeni!
50 Sillä se, joka tekee taivaassa olevan Isäni tahdon, on minun veljeni ja sisareni ja äitini.”
matteus 13
13 Sinä päivänä Jeesus talosta lähdettyään istui meren rannalla,
2 ja suuret ihmisjoukot kokoontuivat hänen luokseen, joten hän astui veneeseen ja istuutui, ja koko ihmisjoukko seisoi rannalla.
3 Sitten hän puhui heille monia asioita kuvauksin sanoen: ”Katso! Kylväjä lähti kylvämään;
4 ja hänen kylväessään jotkin siemenet putosivat tien varteen, ja linnut tulivat ja söivät ne.
5 Toiset putosivat kallioisiin paikkoihin, missä niillä ei ollut paljon maata, ja ne nousivat heti oraalle, koska niillä ei ollut syvälti maata.
6 Mutta kun aurinko nousi, ne paahtuivat, ja koska niillä ei ollut juurta, ne kuihtuivat.
7 Toiset taas putosivat orjantappuroiden sekaan, ja orjantappurat nousivat ja tukahduttivat ne.
8 Vielä toiset putosivat hyvään maahan ja alkoivat tuottaa hedelmää, tämä sata-, tuo kuusikymmen-, tuo kolmikymmenkertaisesti.
9 Jolla on korvat, se kuunnelkoon.”
10 Niin opetuslapset tulivat paikalle ja sanoivat hänelle: ”Minkä vuoksi sinä puhut heille kuvauksin?”
11 Vastaukseksi hän sanoi: ”Teidän on suotu ymmärtää taivasten valtakunnan pyhät salaisuudet, mutta noiden ihmisten ei ole suotu.
12 Sillä sille, jolla on, annetaan lisää, ja hänellä tulee olemaan runsaasti, mutta siltä, jolla ei ole, otetaan sekin, mikä hänellä on.
13 Tämän vuoksi minä puhun heille kuvauksin, koska katsoessaan he katsovat turhaan ja kuullessaan he kuulevat turhaan eivätkä tajua merkitystä,
14 ja heissä täyttyy Jesajan profetia, joka sanoo: ’Kuulemalla te kuulette, mutta ette suinkaan tajua merkitystä, ja katsomalla te katsotte, mutta ette suinkaan näe.
15 Sillä tämän kansan sydän on paatunut, ja korvillaan he ovat kuulleet osoittamatta vastakaikua, ja silmänsä he ovat ummistaneet, jotta he eivät koskaan näkisi silmillään eivätkä kuulisi korvillaan eivätkä tajuaisi merkitystä sydämellään eivätkä kääntyisi takaisin enkä minä parantaisi heitä.’
16 Mutta onnelliset ovat teidän silmänne, koska ne näkevät, ja teidän korvanne, koska ne kuulevat.
17 Sillä totisesti minä sanon teille: monet profeetat ja vanhurskaat halusivat nähdä, mitä te näette, eivätkä nähneet, ja kuulla, mitä te kuulette, eivätkä kuulleet.
18 Kuunnelkaa siis kuvausta kylväjästä.
19 Kun joku kuulee valtakunnan sanan mutta ei tajua sen merkitystä, tulee paholainen ja sieppaa pois sen, mikä on kylvetty hänen sydämeensä; tämä on tien varteen kylvetty.
20 Kallioisiin paikkoihin kylvetty on taas se, joka kuulee sanan ja ottaa heti sen iloiten vastaan.
21 Hänellä ei ole kuitenkaan juurta itsessään, vaan hän jatkaa jonkin aikaa, ja kun ahdistus tai vaino on noussut sanan johdosta, hän kompastuu heti.
22 Orjantappuroiden sekaan kylvetty on taas se, joka kuulee sanan, mutta tämän asiainjärjestelmän huoli ja rikkauden petollinen voima tukahduttavat sanan, ja hän tulee hedelmättömäksi.
23 Mutta hyvään maahan kylvetty on se, joka kuulee sanan ja tajuaa merkityksen, joka todella kantaa hedelmää ja tuottaa, tämä sata-, tuo kuusikymmen-, tuo kolmikymmenkertaisesti.”
24 Hän esitti heille vielä toisen kuvauksen sanoen: ”Taivasten valtakunta on verrattavissa mieheen, joka kylvi hyvää siementä peltoonsa.
25 Ihmisten nukkuessa tuli hänen vihollisensa ja kylvi vehnän sekaan rikkakasveja ja meni pois.
26 Kun oras nousi ja tuotti hedelmää, silloin rikkakasvitkin ilmaantuivat.
27 Niinpä talonisännän orjat tulivat paikalle ja sanoivat hänelle: ’Herra, etkö kylvänyt hyvää siementä peltoosi? Mistä siihen sitten on tullut rikkakasveja?’
28 Hän sanoi heille: ’Joku vihamies on tämän tehnyt.’ He sanoivat hänelle: ’Tahdotko sitten, että menemme ja keräämme ne?’
29 Hän sanoi: ’En, jottette vain sattuisi rikkakasveja kerätessänne nyhtämään vehnää niiden mukana.
30 Antakaa molempien kasvaa yhdessä elonkorjuuseen asti, ja elonkorjuuaikana minä sanon elonkorjaajille: Kerätkää ensin rikkakasvit ja sitokaa ne kimppuihin poltettaviksi; sitten menkää kokoamaan vehnä minun varastohuoneeseeni.’”
31 Hän esitti heille taas yhden kuvauksen sanoen: ”Taivasten valtakunta on sinapinsiemenen kaltainen, jonka mies otti ja kylvi peltoonsa;
32 sehän on pienin kaikista siemenistä, mutta kun se on kasvanut, se on suurin vihanneskasveista, ja siitä tulee puu, niin että taivaan linnut tulevat ja löytävät lepopaikan sen oksilta.”
33 Hän puhui heille vielä yhden kuvauksen: ”Taivasten valtakunta on hapatteen kaltainen, jonka nainen otti ja kätki kolmeen suureen mitalliseen jauhoja, kunnes koko määrä happani.”
34 Tämän kaiken Jeesus puhui ihmisjoukoille kuvauksin. Ilman kuvausta hän ei todellakaan puhunut heille,
35 jotta täyttyisi se, mikä oli puhuttu profeetan välityksellä, joka sanoi: ”Tahdon avata suuni kuvauksiin, tahdon julistaa sitä, mikä on ollut kätkettynä perustamisesta lähtien.”
36 Päästettyään sitten ihmisjoukot luotaan hän meni taloon. Ja hänen opetuslapsensa tulivat hänen luokseen ja sanoivat: ”Selitä meille kuvaus pellon rikkakasveista.”
37 Vastaukseksi hän sanoi: ”Hyvän siemenen kylväjä on Ihmisen Poika;
38 pelto on maailma; hyvä siemen taas on valtakunnan pojat, mutta rikkakasvit ovat paholaisen pojat,
39 ja vihollinen, joka kylvi ne, on Panettelija. Elonkorjuu on asiainjärjestelmän päättyminen, ja elonkorjaajat ovat enkeleitä.
40 Sen tähden niin kuin rikkakasvit kerätään ja poltetaan tulessa, niin on asiainjärjestelmän päättymisessä.
41 Ihmisen Poika lähettää enkelinsä, ja he keräävät hänen valtakunnastaan kaiken, mikä aiheuttaa kompastumista, ja ne, jotka tekevät laittomuutta,
42 ja heittävät heidät tuliseen pätsiin. Siellä tulee olemaan itku ja hampaiden kiristely.
43 Silloin vanhurskaat loistavat kirkkaasti kuin aurinko Isänsä valtakunnassa. Jolla on korvat, se kuunnelkoon.
44 Taivasten valtakunta on ketoon kätketyn aarteen kaltainen, jonka mies löysi ja kätki, ja ilonsa tähden hän menee ja myy, mitä hänellä on, ja ostaa sen kedon.
45 Vielä taivasten valtakunta on matkustavan kauppiaan kaltainen, joka etsi hyviä helmiä.
46 Löydettyään yhden hyvin kallisarvoisen helmen hän meni ja myi heti kaikki, mitä hänellä oli, ja osti sen.
47 Vielä taivasten valtakunta on nuotan kaltainen, joka laskettiin mereen ja joka kokosi kaikenlaista kalaa.
48 Kun se tuli täyteen, he vetivät sen ylös rannalle, ja istuuduttuaan he keräsivät hyvät kalat astioihin, mutta kelpaamattomat he heittivät pois.
49 Siten on asiainjärjestelmän päättymisessä: enkelit lähtevät ja erottavat pahat vanhurskaista
50 ja heittävät heidät tuliseen pätsiin. Siellä tulee olemaan itku ja hampaiden kiristely.
51 Tajusitteko kaikkien näiden asioiden merkityksen?” He sanoivat hänelle: ”Tajusimme.”
52 Sitten hän sanoi heille: ”Näin ollen jokainen julkinen opettaja, saatuaan opetusta taivasten valtakunnasta, on miehen, talonisännän, kaltainen, joka tuo aarrevarastostaan esiin uutta ja vanhaa.”
53 Kun nyt Jeesus oli päättänyt nämä kuvaukset, hän meni sieltä poikki maan.
54 Ja tultuaan kotiseudulleen hän alkoi opettaa ihmisiä heidän synagogassaan, niin että he olivat perin pohjin hämmästyneitä ja sanoivat: ”Mistä tämä on saanut tällaisen viisauden ja nämä voimateot?
55 Eikös tämä ole se puusepän poika? Eikö hänen äitinsä ole nimeltään Maria ja hänen veljensä Jaakob ja Joosef ja Simon ja Juudas?
56 Ja eivätkö hänen sisarensa ole kaikki meidän parissamme? Mistä sitten tämä on saanut nämä kaikki?”
57 Niin he alkoivat kompastua häneen. Mutta Jeesus sanoi heille: ”Ei ole profeetta vailla kunnioitusta muualla kuin kotiseudullaan ja omassa talossaan.”
58 Ja heidän epäuskonsa vuoksi hän ei tehnyt siellä monia voimatekoja.
matteus 14
14 Juuri siihen aikaan piirihallitsija Herodes kuuli sanoman Jeesuksesta
2 ja sanoi palvelijoilleen: ”Tämä on Johannes Kastaja. Hänet on herätetty kuolleista, ja tämän vuoksi voimateot vaikuttavat hänessä.”
3 Sillä Herodes oli pidättänyt Johanneksen ja sitonut hänet ja pannut hänet vankilaan veljensä Filippoksen vaimon Herodiaan vuoksi.
4 Johannes oli näet toistuvasti sanonut hänelle: ”Sinun ei ole lupa pitää häntä.”
5 Vaikka Herodes tahtoi tappaa hänet, hän kuitenkin pelkäsi ihmisjoukkoa, koska se piti häntä profeettana.
6 Mutta kun Herodeksen syntymäpäiväjuhlia vietettiin, Herodiaan tytär tanssi niissä ja miellytti Herodesta niin suuresti,
7 että tämä lupasi valalla vannoen antaa hänelle, mitä tahansa hän pyytäisi.
8 Niin hän äitinsä yllyttämänä sanoi: ”Anna minulle tänne lautasella Johannes Kastajan pää.”
9 Vaikka kuningas olikin murheellinen, niin ottaen huomioon valansa ja ne, jotka olivat pitkällään pöydän ääressä hänen kanssaan, hän käski antaa sen,
10 ja hän lähetti mestauttamaan Johanneksen vankilassa.
11 Ja hänen päänsä tuotiin lautasella ja annettiin neitoselle, ja tämä toi sen äidilleen.
12 Lopuksi hänen opetuslapsensa tulivat paikalle ja veivät ruumiin pois ja hautasivat hänet ja tulivat ja ilmoittivat asian Jeesukselle.
13 Sen kuultuaan Jeesus poistui sieltä veneellä syrjäiseen paikkaan yksinäisyyteen, mutta kun ihmisjoukot saivat kuulla siitä, ne seurasivat häntä jalkaisin kaupungeista.
14 Kun hän sitten astui esiin, hän näki suuren ihmisjoukon, ja hän tunsi sääliä heitä kohtaan, ja hän paransi heidän sairaansa.
15 Mutta illan saapuessa hänen opetuslapsensa tulivat hänen luokseen ja sanoivat: ”Paikka on syrjäinen ja hetki on jo pitkälle kulunut; lähetä ihmisjoukot pois, jotta he menisivät kyliin ostamaan itselleen ruokatarvikkeita.”
16 Mutta Jeesus sanoi heille: ”Ei heidän tarvitse lähteä: antakaa te heille syötävää.”
17 He sanoivat hänelle: ”Ei meillä ole täällä muuta kuin viisi leipää ja kaksi kalaa.”
18 Hän sanoi: ”Tuokaa ne tänne minulle.”
19 Sen jälkeen hän käski ihmisjoukkojen asettua pitkälleen ruohikolle ja otti ne viisi leipää ja kaksi kalaa, katsoi ylös taivaaseen ja esitti siunauksen, ja taitettuaan leivät hän jakeli ne opetuslapsille, ja opetuslapset vuorostaan jakelivat ihmisjoukoille.
20 Niin kaikki söivät ja tulivat kylläisiksi, ja he keräsivät tähteeksi jääneet palaset, kaksitoista täyttä korillista.
21 Silti syöjiä oli noin viisituhatta miestä naisten ja pienten lasten lisäksi.
22 Sitten hän viipymättä vaati opetuslapsiaan astumaan veneeseen ja menemään hänen edellään toiselle rannalle, sillä aikaa kun hän lähetti ihmisjoukot pois.
23 Lähetettyään lopulta ihmisjoukot pois hän nousi vuorelle yksinään rukoilemaan. Vaikka tuli myöhä, hän oli siellä yksin.
24 Vene oli nyt jo monen sadan metrin päässä maasta, aaltojen ahdistamana, koska oli vastatuuli.
25 Mutta neljännellä yövartiolla hän tuli heidän luokseen kävellen merta pitkin.
26 Kun opetuslapset näkivät hänen kävelevän merellä, he tulivat levottomiksi ja sanoivat: ”Se on aave!” Ja he huusivat pelosta.
27 Mutta Jeesus puhui heille samassa sanoen: ”Rohkaiskaa mielenne, minä se olen; älkää pelätkö.”
28 Vastaukseksi Pietari sanoi hänelle: ”Herra, jos se olet sinä, niin käske minun tulla luoksesi vettä pitkin.”
29 Hän sanoi: ”Tule!” Silloin Pietari astui veneestä, käveli vettä pitkin ja meni kohti Jeesusta.
30 Mutta katsellessaan myrskytuulta hän pelästyi, ja ruvettuaan vajoamaan hän huusi: ”Herra, pelasta minut!”
31 Jeesus ojensi heti kätensä, tarttui häneen ja sanoi hänelle: ”Sinä vähäuskoinen, miksi vaivuit epäilyyn?”
32 Ja heidän päästyään veneeseen myrskytuuli laantui.
33 Silloin veneessä olijat kumarsivat häntä ja sanoivat: ”Sinä olet todella Jumalan Poika.”
34 Ja he kulkivat toiselle puolelle ja tulivat maihin Gennesaretissa.
35 Kun sen paikkakunnan miehet tunsivat hänet, he lähettivät sanan koko siihen ympäristöseutuun, ja hänen luokseen tuotiin kaikki ne, jotka olivat sairaita.
36 Ja he alkoivat hartaasti pyytää häneltä, että he saisivat vain koskettaa hänen päällysvaippansa reunusta, ja kaikki, jotka koskettivat sitä, tulivat täysin terveiksi.
matteus 15
15 Jeesuksen luo tuli sitten Jerusalemista fariseuksia ja kirjanoppineita, jotka sanoivat:
2 ”Minkä vuoksi sinun opetuslapsesi rikkovat entisaikojen miesten perinteen? He eivät esimerkiksi pese käsiään aikoessaan syödä aterian.”
3 Vastaukseksi hän sanoi heille: ”Minkä vuoksi tekin rikotte Jumalan käskyn perinteenne takia?
4 Esimerkiksi Jumala sanoi: ’Kunnioita isääsi ja äitiäsi’ ja: ’Olkoon sen loppuna kuolema, joka herjaa isää tai äitiä.’
5 Mutta te sanotte: ’Joka sanoo isälleen tai äidilleen: ”Mitä minulla onkin, mistä voisit saada minulta hyötyä, on Jumalalle omistettu lahja”,
6 sen ei tarvitse lainkaan kunnioittaa isäänsä.’ Ja niin te olette tehneet Jumalan sanan pätemättömäksi perinteenne takia.
7 Te ulkokullatut, sattuvasti Jesaja profetoi teistä sanoessaan:
8 ’Tämä kansa kunnioittaa minua huulillaan, mutta sen sydän on hyvin kaukana minusta.
9 Turhaan he jatkavat minun palvomistani, koska he opettavat ihmisten käskyjä oppeina.’”
10 Sen jälkeen hän kutsui ihmisjoukon luokseen ja sanoi heille: ”Kuunnelkaa ja tajutkaa merkitys:
11 ei ihmistä saastuta se, mikä menee suusta sisään, vaan ihmisen saastuttaa se, mikä tulee suusta ulos.”
12 Silloin opetuslapset tulivat paikalle ja sanoivat hänelle: ”Tiedätkö, että fariseukset kompastuivat kuullessaan mitä sanoit?”
13 Vastaukseksi hän sanoi: ”Jokainen kasvi, jota minun taivaallinen Isäni ei ole istuttanut, revitään juurineen pois.
14 Antakaa heidän olla. He ovat sokeita oppaita. Jos siis sokea opastaa sokeaa, niin molemmat putoavat kuoppaan.”
15 Sen johdosta Pietari sanoi hänelle: ”Tee meille selväksi tuo kuvaus.”
16 Tähän hän sanoi: ”Vieläkö tekin olette vailla ymmärrystä?
17 Ettekö ole selvillä siitä, että kaikki, mikä menee suusta sisään, etenee suolistoon ja ulostuu viemäriin?
18 Mutta se, mikä tulee suusta ulos, lähtee sydämestä, ja se saastuttaa ihmisen.
19 Esimerkiksi sydämestä lähtee pahoja järkeilyjä, murhia, aviorikoksia, haureudentekoja, varkauksia, vääriä todistuksia, rienauksia.
20 Nämä ne saastuttavat ihmisen, mutta pesemättömin käsin aterioiminen ei saastuta ihmistä.”
21 Lähdettyään sieltä Jeesus poistui nyt Tyroksen ja Sidonin tienoille.
22 Ja katso, eräs noilta seuduilta oleva foinikialainen nainen tuli ulos ja huusi sanoen: ”Ole minulle armollinen, Herra, Daavidin Poika. Demoni on pahoin riivannut tyttäreni.”
23 Mutta hän ei vastannut hänelle sanaakaan. Niin hänen opetuslapsensa tulivat paikalle ja alkoivat pyytää häntä sanoen: ”Lähetä hänet pois, koska hän huutaa jatkuvasti meidän perässämme.”
24 Vastaukseksi hän sanoi: ”Minua ei ole lähetetty muiden kuin Israelin huoneen kadonneiden lampaiden luo.”
25 Tultuaan nainen alkoi kumartaa häntä ja sanoi: ”Herra, auta minua!”
26 Vastaukseksi hän sanoi: ”Ei ole oikein ottaa lasten leipää ja heittää sitä pienille koirille.”
27 Nainen sanoi: ”Niin, Herra, mutta syöväthän pienet koirat niitä muruja, jotka putoavat niiden isäntien pöydältä.”
28 Silloin Jeesus sanoi hänelle vastaukseksi: ”Oi nainen, suuri on sinun uskosi; tapahtukoon sinulle niin kuin tahdot.” Ja hänen tyttärensä parani sillä hetkellä.
29 Sieltä Jeesus kulki maan poikki ja tuli sen jälkeen lähelle Galileanmerta, ja noustuaan vuorelle hän istui sinne.
30 Sitten suuret ihmisjoukot lähestyivät häntä mukanaan rampoja, raajarikkoja, sokeita, mykkiä ja monia muita, ja he suorastaan heittivät heidät hänen jalkoihinsa, ja hän paransi heidät,
31 niin että ihmisjoukko ihmetteli nähdessään mykkien puhuvan ja rampojen kävelevän ja sokeiden näkevän, ja he kirkastivat Israelin Jumalaa.
32 Mutta Jeesus kutsui opetuslapsensa luokseen ja sanoi: ”Minä tunnen sääliä tätä ihmisjoukkoa kohtaan, sillä he ovat viipyneet luonani jo kolme päivää eikä heillä ole mitään syötävää, enkä tahdo lähettää heitä pois paastoavina. Hehän voivat nääntyä tiellä.”
33 Opetuslapset sanoivat kuitenkin hänelle: ”Mistä me tässä syrjäisessä paikassa saamme niin paljon leipiä, että saamme tämänkokoisen ihmisjoukon kylläiseksi?”
34 Tähän Jeesus sanoi heille: ”Montako leipää teillä on?” He sanoivat: ”Seitsemän, ja muutamia pikkukaloja.”
35 Ja käskettyään ihmisjoukon asettua pitkälleen maahan
36 hän otti ne seitsemän leipää ja kalat, ja esitettyään kiitoksen hän taittoi ne ja alkoi jaella opetuslapsille, ja opetuslapset vuorostaan jakelivat ihmisjoukoille.
37 Ja kaikki söivät ja tulivat kylläisiksi, ja he keräsivät tähteeksi jääneet palaset, seitsemän täyttä eväskorillista.
38 Silti syöjiä oli neljätuhatta miestä naisten ja pienten lasten lisäksi.
39 Lähetettyään lopuksi ihmisjoukot pois hän astui veneeseen ja tuli Magadanin seuduille.
matteus 16
16 Täällä fariseukset ja saddukeukset tulivat hänen luokseen, ja häntä kiusatakseen he pyysivät häntä näyttämään heille tunnusmerkin taivaasta.
2 Vastaukseksi hän sanoi heille: ”[Kun ilta saapuu, teillä on tapana sanoa: ’Tulee kaunis ilma, sillä taivas on tulipunainen’,
3 ja aamulla: ’Tänään tulee talvinen, sateinen ilma, sillä taivas on tulipunainen mutta synkännäköinen.’ Taivaan näön te osaatte tulkita, mutta määräaikojen tunnusmerkkejä ette kykene tulkitsemaan.]
4 Sukupolvi, joka on paha ja avionrikkoja, etsiskelee tunnusmerkkiä, mutta muuta tunnusmerkkiä sille ei anneta kuin Joonan tunnusmerkki.” Sen jälkeen hän meni pois ja jätti heidät taakseen.
5 Opetuslapset menivät nyt toiselle rannalle ja unohtivat ottaa leipiä mukaansa.
6 Jeesus sanoi heille: ”Pitäkää silmänne auki ja varokaa fariseusten ja saddukeusten hapatetta.”
7 Niin he alkoivat järkeillä keskenään sanoen: ”Emme ottaneet mitään leipiä mukaamme.”
8 Jeesus tiesi tämän ja sanoi: ”Miksi te tällaista järkeilette keskenänne, koska teillä ei ole leipiä, te vähäuskoiset?
9 Ettekö vielä näe asian ydintä vai ettekö muista niitä viittä leipää viidentuhannen tapauksessa ja kuinka monta korillista otitte talteen?
10 Tai niitä seitsemää leipää neljäntuhannen tapauksessa ja kuinka monta eväskorillista otitte talteen?
11 Kuinka ette havaitse, etten puhunut teille leivistä? Vaan varokaa fariseusten ja saddukeusten hapatetta.”
12 Silloin he tajusivat, ettei hän sanonut, että tulee varoa leipien hapatetta vaan fariseusten ja saddukeusten opetusta.
13 Kun nyt Jeesus oli tullut Filippoksen Kesarean tienoille, hän alkoi kysyä opetuslapsiltaan: ”Kenen ihmiset sanovat Ihmisen Pojan olevan?”
14 He sanoivat: ”Jotkut Johannes Kastajan, toiset Elian, jotkut taas Jeremian tai jonkun profeetoista.”
15 Hän sanoi heille: ”Entä kenen te itse sanotte minun olevan?”
16 Vastaukseksi Simon Pietari sanoi: ”Sinä olet Kristus, elävän Jumalan Poika.”
17 Jeesus sanoi hänelle sen johdosta: ”Onnellinen olet sinä, Simon, Joonan poika, koska liha ja veri ei paljastanut sitä sinulle, vaan minun Isäni, joka on taivaissa.
18 Minä sanon sinulle myös: Sinä olet Pietari, ja tälle kalliolle minä rakennan seurakuntani, eivätkä Haadeksen portit saa sitä valtaansa.
19 Minä annan sinulle taivasten valtakunnan avaimet, ja minkä sinä sitonetkin maan päällä, se tulee olemaan sidottua taivaissa, ja minkä sinä päästänetkin maan päällä, se tulee olemaan päästettyä taivaissa.”
20 Sitten hän kielsi ankarasti opetuslapsiaan sanomasta kenellekään, että hän oli Kristus.
21 Siitä ajasta lähtien Jeesus Kristus alkoi osoittaa opetuslapsilleen, että hänen täytyi mennä Jerusalemiin ja kärsiä paljon vanhinten ja ylipappien ja kirjanoppineiden toimesta ja tulla tapetuksi ja kolmantena päivänä herätetyksi.
22 Tällöin Pietari vei hänet sivuun ja alkoi nuhdella häntä sanoen: ”Ole huomaavainen itseäsi kohtaan, Herra; eihän sinulle toki sellaista tapahdu.”
23 Mutta hän käänsi selkänsä ja sanoi Pietarille: ”Väisty taakseni, Saatana! Sinä olet minulle kompastuskivi, koska sinä et ajattele Jumalan ajatuksia, vaan ihmisten.”
24 Sitten Jeesus sanoi opetuslapsilleen: ”Jos joku tahtoo tulla minun perässäni, hän kieltäköön itsensä ja ottakoon kidutuspaalunsa ja seuratkoon minua jatkuvasti.
25 Sillä se, joka tahtoo pelastaa sielunsa, tulee kadottamaan sen, mutta joka kadottaa sielunsa minun tähteni, tulee löytämään sen.
26 Sillä mitä se hyödyttää ihmistä, jos hän voittaa koko maailman, mutta menettää sielunsa? Tai mitä ihminen antaa sielunsa vastineeksi?
27 Sillä Ihmisen Pojan on määrä tulla Isänsä kirkkaudessa enkeliensä kanssa, ja silloin hän maksaa kullekin hänen käyttäytymisensä mukaan.
28 Totisesti minä sanon teille, että tässä seisovien joukossa on muutamia, jotka eivät lainkaan maista kuolemaa, ennen kuin he ensin näkevät Ihmisen Pojan tulevan valtakunnassaan.”
matteus 17
17 Kuusi päivää myöhemmin Jeesus otti mukaansa Pietarin ja Jaakobin ja hänen veljensä Johanneksen ja vei heidät erilleen ylös korkealle vuorelle.
2 Ja hänen muotonsa muuttui heidän edessään, ja hänen kasvonsa loistivat kuin aurinko, ja hänen päällysvaippansa tulivat kirkkaiksi kuin valo.
3 Ja katso, heille näyttäytyivät Mooses ja Elia, jotka keskustelivat hänen kanssaan.
4 Sen johdosta Pietari sanoi Jeesukselle: ”Herra, on hyvä, että olemme täällä. Jos haluat, niin minä pystytän tähän kolme telttaa, yhden sinulle ja yhden Moosekselle ja yhden Elialle.”
5 Hänen vielä puhuessaan, katso, valoisa pilvi peitti heidät varjoonsa, ja katso, ääni pilvestä sanoi: ”Tämä on minun rakas Poikani, jonka olen hyväksynyt; kuunnelkaa häntä.”
6 Tämän kuullessaan opetuslapset lankesivat kasvoilleen ja pelästyivät kovasti.
7 Silloin Jeesus lähestyi ja kosketti heitä ja sanoi: ”Nouskaa älkääkä pelätkö.”
8 Kun he nostivat silmänsä, he eivät nähneet ketään muuta kuin vain itse Jeesuksen.
9 Ja heidän laskeutuessaan vuorelta Jeesus kielsi heitä sanoen: ”Älkää kertoko tätä näkyä kenellekään, ennen kuin Ihmisen Poika herätetään kuolleista.”
10 Opetuslapset tekivät kuitenkin hänelle kysymyksen: ”Miksi sitten kirjanoppineet sanovat, että Elian täytyy tulla ensin?”
11 Vastaukseksi hän sanoi: ”Elia tosiaan tulee ja ennallistaa kaiken.
12 Mutta minä sanon teille, että Elia on jo tullut, eivätkä he tunteneet häntä, vaan tekivät hänelle mitä tahtoivat. Täten Ihmisen Pojankin on määrä kärsiä heidän käsissään.”
13 Silloin opetuslapset tajusivat, että hän puhui heille Johannes Kastajasta.
14 Ja kun he tulivat kohti ihmisjoukkoa, häntä lähestyi mies, joka polvistui hänen eteensä ja sanoi:
15 ”Herra, ole armollinen pojalleni, koska hän on kaatumatautinen ja on sairas, sillä hän kaatuu usein tuleen ja usein veteen,
16 ja minä toin hänet sinun opetuslastesi luokse, mutta he eivät voineet parantaa häntä.”
17 Vastaukseksi Jeesus sanoi: ”Oi uskoton ja kieroutunut sukupolvi, kuinka kauan minun täytyy olla teidän kanssanne? Kuinka kauan minun täytyy kestää teitä? Tuokaa hänet tänne minun luokseni.”
18 Sitten Jeesus nuhteli demonia, ja se tuli ulos hänestä, ja poika parantui sillä hetkellä.
19 Sen jälkeen opetuslapset tulivat Jeesuksen luo yksityisesti ja sanoivat: ”Minkä vuoksi me emme voineet ajaa sitä ulos?”
20 Hän sanoi heille: ”Vähäisen uskonne vuoksi. Sillä totisesti minä sanon teille: jos teillä on uskoa sinapinsiemenenkään verran, niin te sanotte tälle vuorelle: ’Siirry täältä tuonne’, ja se siirtyy, eikä mikään ole teille mahdotonta.”
21 ——
22 Kun he olivat koolla Galileassa, Jeesus sanoi heille: ”Ihmisen Poika on määrä kavaltaa ihmisten käsiin,
23 ja he tappavat hänet, ja kolmantena päivänä hänet herätetään.” Sen johdosta he tulivat kovin murheellisiksi.
24 Heidän saavuttuaan Kapernaumiin miehet, jotka perivät kahta drakhmaa verona, lähestyivät Pietaria ja sanoivat: ”Eikö teidän opettajanne maksa kahta drakhmaa verona?”
25 Hän sanoi: ”Maksaa.” Mutta kun hän meni taloon, Jeesus ehti ennen häntä sanoa: ”Mitä arvelet, Simon? Keiltä maan kuninkaat saavat tulleja tai henkilöveroa? Pojiltaan vai vierailta?”
26 Kun hän sanoi: ”Vierailta”, niin Jeesus sanoi hänelle: ”Niinpä siis pojat ovat verosta vapaat.
27 Mutta jottemme kompastuttaisi heitä, niin mene meren rantaan, heitä ongenkoukku ja ota ensimmäinen kala, joka tulee ylös, ja kun avaat sen suun, löydät stateerin kolikon. Ota se ja anna heille minun puolestani ja omasta puolestasi.”
matteus 18
18 Sillä hetkellä opetuslapset tulivat Jeesuksen luokse ja sanoivat: ”Kuka oikein on suurin taivasten valtakunnassa?”
2 Niin hän kutsui luokseen erään lapsukaisen, asetti sen heidän keskelleen
3 ja sanoi: ”Totisesti minä sanon teille: ellette käänny ja tule lapsukaisten kaltaisiksi, ette missään tapauksessa tule menemään taivasten valtakuntaan.
4 Sen tähden joka nöyrryttää itsensä tämän lapsukaisen kaltaiseksi, se on suurin taivasten valtakunnassa,
5 ja joka ottaa vastaan yhden tällaisen lapsukaisen minun nimeni perusteella, ottaa vastaan myös minut.
6 Mutta sille, joka kompastuttaa yhden näistä pienistä, jotka uskovat minuun, on hyödyllisempää, että hänen kaulaansa ripustetaan myllynkivi, jollaista aasi vääntää, ja hänet upotetaan avomereen.
7 Voi maailmaa kompastuskivien takia! Kompastuskivien täytyy tietysti välttämättä tulla, mutta voi sitä ihmistä, jonka kautta kompastuskivi tulee!
8 Jos siis kätesi tai jalkasi kompastuttaa sinua, hakkaa se pois ja heitä luotasi; sinun on parempi astua elämään raajarikkona tai rampana kuin tulla heitetyksi molemmat kädet tai molemmat jalat tallella ikuiseen tuleen.
9 Ja jos silmäsi kompastuttaa sinua, repäise se pois ja heitä luotasi; sinun on parempi astua silmäpuolena elämään kuin tulla heitetyksi molemmat silmät tallella tuliseen Gehennaan.
10 Katsokaa, ettette halveksi yhtäkään näistä pienistä, sillä minä sanon teille, että heidän enkelinsä taivaassa aina näkevät taivaassa olevan Isäni kasvot.
11 ——
12 Mitä arvelette? Jos joku ihminen saa sata lammasta ja yksi niistä eksyy, eikö hän jätä ne yhdeksänkymmentäyhdeksän vuorille ja lähde etsimään sitä yhtä, joka on eksyksissä?
13 Ja jos hän sattuu löytämään sen, totisesti minä sanon teille: hän iloitsee enemmän siitä kuin niistä yhdeksästäkymmenestäyhdeksästä, jotka eivät ole eksyneet.
14 Samoin ei taivaassa olevan Isäni tahto ole, että yksikään näistä pienistä menehtyy.
15 Mutta jos veljesi tekee synnin, mene ja paljasta hänen virheensä kahden kesken. Jos hän kuuntelee sinua, olet voittanut veljesi.
16 Mutta jos hän ei kuuntele, ota mukaasi yksi tai kaksi muuta, jotta jokainen asia vahvistettaisiin kahden tai kolmen todistajan suulla.
17 Jos hän ei kuuntele heitä, puhu seurakunnalle. Jos hän ei kuuntele seurakuntaakaan, olkoon hän sinulle niin kuin kansakuntien ihminen ja kuin veronkantaja.
18 Totisesti minä sanon teille: mitä te sitonettekin maan päällä, se tulee olemaan sidottua taivaassa, ja mitä te päästänettekin maan päällä, se tulee olemaan päästettyä taivaassa.
19 Totisesti minä sanon teille jälleen: jos kaksi teistä maan päällä sopii jostakin tärkeästä, mitä he pyytäisivät, niin se tulee tapahtumaan heille taivaassa olevan Isäni ansiosta.
20 Sillä missä kaksi tai kolme on koolla minun nimessäni, siellä minä olen heidän keskellään.”
21 Silloin Pietari astui esiin ja sanoi hänelle: ”Herra, kuinka monta kertaa veljeni voi tehdä syntiä minua vastaan ja minun pitää antaa hänelle anteeksi? Aina seitsemäänkö kertaan asti?”
22 Jeesus sanoi hänelle: ”Minä sanon sinulle: ei vain seitsemään kertaan asti, vaan jopa seitsemäänkymmeneenseitsemään kertaan asti.
23 Sen vuoksi taivasten valtakunta on verrattavissa mieheen, kuninkaaseen, joka tahtoi selvittää tilit orjiensa kanssa.
24 Kun hän rupesi selvittämään niitä, sisään tuotiin mies, joka oli hänelle velkaa kymmenentuhatta talenttia [= 60000000 denaaria].
25 Mutta koska hänellä ei ollut varaa maksaa sitä takaisin, niin hänen isäntänsä määräsi hänet ja hänen vaimonsa ja lapsensa ja kaikki, mitä hänellä oli, myytäväksi ja maksun suoritettavaksi.
26 Sen tähden orja lankesi maahan ja alkoi kumartaa häntä ja sanoi: ’Ole kärsivällinen minua kohtaan, niin minä varmasti maksan sinulle kaiken takaisin.’
27 Säälistä liikuttuneena sen orjan isäntä päästi tällöin hänet menemään ja antoi hänen velkansa anteeksi.
28 Mutta se orja meni ulos ja tapasi yhden orjatovereistaan, joka oli hänelle velkaa sata denaaria, ja hän tarttui häneen, alkoi kuristaa häntä ja sanoi: ’Maksa takaisin, minkä olet velkaa.’
29 Sen tähden hänen orjatoverinsa lankesi maahan ja alkoi hartaasti pyytää häntä sanoen: ’Ole kärsivällinen minua kohtaan, niin minä varmasti maksan sinulle takaisin.’
30 Hän ei kuitenkaan tahtonut, vaan meni pois ja heitätti hänet vankilaan, kunnes hän maksaisi takaisin, minkä oli velkaa.
31 Kun hänen orjatoverinsa nyt näkivät, mitä oli tapahtunut, he tulivat kovin murheellisiksi, ja he menivät selvittämään isännälleen kaiken, mitä oli tapahtunut.
32 Silloin hänen isäntänsä kutsui hänet luokseen ja sanoi hänelle: ’Paha orja, minä annoin sinulle anteeksi kaiken sen velan, kun hartaasti pyysit minua.
33 Eikö sinun vuorostasi olisi pitänyt olla armollinen orjatoverillesi, niin kuin minäkin olin armollinen sinulle?’
34 Sen jälkeen hänen isäntänsä vihastuneena luovutti hänet vanginvartijoille, kunnes hän maksaisi takaisin kaiken, minkä oli velkaa.
35 Samalla tavoin minun taivaallinen Isänikin tulee tekemään teille, ellette anna kukin veljellenne sydämestänne anteeksi.”
matteus 19
19 Ja kun Jeesus oli päättänyt nämä sanat, hän lähti Galileasta ja tuli Juudean rajaseuduille Jordanin toiselle puolelle.
2 Ja suuret ihmisjoukot seurasivat häntä, ja hän paransi heitä siellä.
3 Ja fariseuksia tuli hänen luokseen kiusatakseen häntä, ja he sanoivat: ”Onko miehen lupa erota vaimostaan millä perusteella tahansa?”
4 Vastaukseksi hän sanoi: ”Ettekö ole lukeneet, että hän, joka loi heidät, teki heidät alusta pitäen mieheksi ja naiseksi
5 ja sanoi: ’Tästä syystä mies jättää isänsä ja äitinsä ja liittyy vaimoonsa, ja ne kaksi tulevat olemaan yhtä lihaa’?
6 He eivät siis enää ole kaksi, vaan he ovat yhtä lihaa. Sen tähden, minkä Jumala on sitonut yhteen, sitä älköön ihminen erottako.”
7 He sanoivat hänelle: ”Miksi sitten Mooses määräsi antamaan erokirjan ja eroamaan hänestä?”
8 Hän sanoi heille: ”Teidän kovasydämisyytenne huomioon ottaen Mooses salli teidän erota vaimostanne, mutta niin ei ole ollut alusta asti.
9 Minä sanon teille, että joka eroaa vaimostaan muun kuin haureuden perusteella ja menee naimisiin toisen kanssa, se tekee aviorikoksen.”
10 Opetuslapset sanoivat hänelle: ”Jos miehen asema vaimoonsa nähden on sellainen, niin ei ole viisasta mennä naimisiin.”
11 Hän sanoi heille: ”Eivät kaikki ihmiset tee tilaa näille sanoille, vaan ainoastaan ne, joilla on se lahja.
12 Sillä on eunukkeja, jotka ovat syntyneet sellaisina äitinsä kohdusta, ja on eunukkeja, jotka ihmiset ovat tehneet eunukeiksi, ja on eunukkeja, jotka ovat tehneet itsestään eunukkeja taivasten valtakunnan vuoksi. Se, joka voi tehdä sille tilaa, tehköön sille tilaa.”
13 Sitten hänen luokseen tuotiin lapsukaisia, jotta hän panisi kätensä heidän päälleen ja esittäisi rukouksen, mutta opetuslapset nuhtelivat heitä.
14 Jeesus sanoi kuitenkin: ”Antakaa lapsukaisten olla älkääkä enää estäkö heitä tulemasta minun luokseni, sillä taivasten valtakunta kuuluu senkaltaisille.”
15 Ja hän pani kätensä heidän päälleen ja lähti sieltä.
16 Ja katso, hänen luokseen tuli eräs, joka sanoi: ”Opettaja, mitä hyvää minun täytyy tehdä saadakseni ikuisen elämän?”
17 Hän sanoi hänelle: ”Miksi kysyt minulta, mikä on hyvää? On yksi, joka on hyvä. Mutta jos tahdot astua elämään, niin noudata käskyjä jatkuvasti.”
18 Hän sanoi hänelle: ”Mitä käskyjä?” Jeesus sanoi: ”Näitä: ’Et saa murhata’,’Et saa tehdä aviorikosta’,’Et saa varastaa’,’Et saa esittää väärää todistusta’,
19 ’Kunnioita isääsi ja äitiäsi’ ja ’Sinun on rakastettava lähimmäistäsi niin kuin itseäsi’.”
20 Nuori mies sanoi hänelle: ”Olen pitänyt nämä kaikki; mitä minulta vielä puuttuu?”
21 Jeesus sanoi hänelle: ”Jos tahdot olla täydellinen, niin mene, myy mitä omistat ja anna köyhille, niin sinulla tulee olemaan aarre taivaassa, ja tule minun seuraajakseni.”
22 Kun nuori mies kuuli nämä sanat, hän meni pois murheellisena, sillä hänellä oli paljon omaisuutta.
23 Mutta Jeesus sanoi opetuslapsilleen: ”Totisesti minä sanon teille, että rikkaan on vaikea päästä taivasten valtakuntaan.
24 Vielä minä sanon teille: helpompi on kamelin päästä neulansilmän läpi kuin rikkaan päästä Jumalan valtakuntaan.”
25 Kun opetuslapset kuulivat sen, he olivat todella suuresti hämmästyneitä ja sanoivat: ”Kuka oikein voi pelastua?”
26 Jeesus katsoi suoraan heihin ja sanoi heille: ”Ihmisille tämä on mahdotonta, mutta Jumalalle on kaikki mahdollista.”
27 Silloin Pietari sanoi hänelle vastaukseksi: ”Katso! Me olemme jättäneet kaiken ja seuranneet sinua; mitä oikeastaan tulee meidän osaksemme?”
28 Jeesus sanoi heille: ”Totisesti minä sanon teille: Siinä uudelleen luomisessa, jolloin Ihmisen Poika istuu loistoisalle valtaistuimelleen, tulette tekin, te jotka olette seuranneet minua, istumaan kahdellatoista valtaistuimella ja tuomitsemaan Israelin kahtatoista heimoa.
29 Ja jokainen, joka on jättänyt taloja tai veljiä tai sisaria tai isän tai äidin tai lapsia tai peltoja minun nimeni tähden, tulee saamaan monta kertaa enemmän ja perimään ikuisen elämän.
30 Mutta monet, jotka ovat ensimmäisiä, tulevat olemaan viimeisiä ja viimeiset ensimmäisiä.
matteus 20
20 Sillä taivasten valtakunta on miehen, talonisännän, kaltainen, joka meni ulos varhain aamulla palkkaamaan työntekijöitä viinitarhaansa.
2 Kun hän oli sopinut työntekijöiden kanssa denaarista päivältä, hän lähetti heidät viinitarhaansa.
3 Mentyään ulos myös kolmannen tunnin vaiheilla hän näki toisia seisoskelemassa torilla toimettomina,
4 ja näille hän sanoi: ’Menkää tekin viinitarhaan, ja mikä on oikeudenmukaista, sen minä annan teille.’
5 Niin he menivät. Kuudennen ja yhdeksännen tunnin vaiheilla hän meni jälleen ulos ja teki samoin.
6 Lopuksi hän meni ulos yhdennentoista tunnin vaiheilla ja tapasi toisia seisoskelemasta, ja hän sanoi heille: ’Miksi olette seisoskelleet täällä koko päivän toimettomina?’
7 He sanoivat hänelle: ’Koska kukaan ei ole palkannut meitä.’ Hän sanoi heille: ’Menkää tekin viinitarhaan.’
8 Illan tultua viinitarhan omistaja sanoi valtuutetulleen: ’Kutsu työntekijät ja maksa heille heidän palkkansa viimeisistä alkaen ensimmäisiin asti.’
9 Kun yhdennentoista tunnin miehet tulivat, he saivat kukin denaarin.
10 Niinpä kun ensimmäiset tulivat, he luulivat saavansa enemmän, mutta hekin saivat maksuksi kukin denaarin.
11 Saatuaan sen he alkoivat nurista talonisäntää vastaan
12 ja sanoivat: ’Nämä viimeiset tekivät työtä yhden tunnin; kuitenkin sinä teit heidät meidän vertaisiksemme, jotka olemme kantaneet päivän taakan ja polttavan helteen!’
13 Mutta hän sanoi yhdelle heistä vastaukseksi: ’Ystävä, en minä tee sinulle vääryyttä. Etkö sopinut kanssani denaarista?
14 Ota omasi ja mene. Minä tahdon antaa tälle viimeiselle saman kuin sinullekin.
15 Eikö minun ole lupa tehdä omillani mitä tahdon? Vai onko silmäsi paha, koska minä olen hyvä?’
16 Täten viimeiset tulevat ensimmäisiksi ja ensimmäiset viimeisiksi.”
17 Ollessaan nyt lähtemäisillään ylös Jerusalemiin Jeesus otti ne kaksitoista opetuslasta erilleen ja sanoi heille tiellä:
18 ”Katso! Olemme menossa ylös Jerusalemiin, ja Ihmisen Poika luovutetaan ylipapeille ja kirjanoppineille, ja he tuomitsevat hänet kuolemaan
19 ja luovuttavat hänet kansakuntien ihmisten käsiin pilkattavaksi ja ruoskittavaksi ja paaluun pantavaksi, ja kolmantena päivänä hänet herätetään.”
20 Sitten Sebedeuksen poikien äiti lähestyi häntä poikineen, kumarsi ja tahtoi pyytää häneltä jotakin.
21 Hän sanoi naiselle: ”Mitä tahdot?” Tämä sanoi hänelle: ”Anna sanasi, että nämä kaksi poikaani saavat istua valtakunnassasi toinen oikealla ja toinen vasemmalla puolellasi.”
22 Jeesus sanoi vastaukseksi: ”Ette tiedä mitä pyydätte. Voitteko juoda sen maljan, jonka minä olen juomaisillani?” He sanoivat hänelle: ”Voimme.”
23 Hän sanoi heille: ”Te tosin juotte maljani, mutta tämä oikealla ja vasemmalla puolellani istuminen ei ole minun annettavissani, vaan se kuuluu niille, joille Isäni on sen valmistanut.”
24 Kun ne kymmenen muuta kuulivat tästä, he närkästyivät niihin kahteen veljekseen.
25 Mutta Jeesus kutsui heidät luokseen ja sanoi: ”Te tiedätte, että kansakuntien hallitsijat herroina niitä hallitsevat ja suuret pitävät niitä vallan alla.
26 Näin ei ole teidän keskuudessanne, vaan sen, joka tahtoo tulla suureksi teidän keskuudessanne, täytyy olla teidän palvelijanne,
27 ja sen, joka tahtoo olla ensimmäinen teidän keskuudessanne, täytyy olla teidän orjanne;
28 niin kuin ei Ihmisen Poikakaan tullut palveltavaksi, vaan palvelemaan ja antamaan sielunsa lunnaiksi vastaamaan monia.”
29 Kun he nyt olivat menossa pois Jerikosta, häntä seurasi suuri ihmisjoukko.
30 Ja katso, tien vieressä istui kaksi sokeaa miestä, jotka kuultuaan, että Jeesus oli kulkemassa ohi, huusivat sanoen: ”Herra, ole meille armollinen, Daavidin Poika!”
31 Mutta ihmisjoukko nuhteli heitä, jotta he olisivat pysyneet vaiti; silti he huusivat sitä kovemmin sanoen: ”Herra, ole meille armollinen, Daavidin Poika!”
32 Niin Jeesus pysähtyi, kutsui heidät ja sanoi: ”Mitä tahdotte minun tekevän teille?”
33 He sanoivat hänelle: ”Herra, anna silmiemme aueta.”
34 Säälistä liikuttuneena Jeesus kosketti heidän silmiään, ja heti he saivat näkönsä, ja he seurasivat häntä.
matteus 21
21 Kun he sitten tulivat lähelle Jerusalemia ja saapuivat Betfageen Öljyvuorelle, niin Jeesus lähetti kaksi opetuslasta matkaan
2 ja sanoi heille: ”Lähtekää kylään, joka on näkyvissänne, niin löydätte heti aasin sidottuna ja varsan sen kanssa; päästäkää ne irti ja tuokaa minulle.
3 Ja jos joku sanoo teille jotakin, niin teidän täytyy sanoa: ’Herra tarvitsee niitä.’ Silloin hän lähettää ne heti.”
4 Tämä todella tapahtui, jotta täyttyisi se, mikä oli puhuttu profeetan välityksellä, joka sanoi:
5 ”Sanokaa Siionin tyttärelle: ’Katso! Kuninkaasi on tulossa luoksesi, lempeämielisenä ja istuen aasin, niin, varsan, juhdan jälkeläisen, selässä.’”
6 Niinpä opetuslapset lähtivät ja tekivät niin kuin Jeesus oli heille määrännyt.
7 Ja he toivat aasin ja sen varsan, ja he panivat niiden selkään päällysvaippansa, ja hän istuutui niiden päälle.
8 Useimmat ihmisjoukosta levittivät päällysvaippansa tielle, kun taas toiset alkoivat katkoa puista oksia ja levittää niitä tielle.
9 Ihmisjoukot, ne jotka kulkivat hänen edellään ja ne jotka seurasivat, huusivat huutamistaan: ”Oi pelasta Daavidin Poika! Siunattu on hän, joka tulee Jehovan nimessä! Oi pelasta hänet, ylimmissä korkeuksissa!”
10 Ja kun hän meni Jerusalemiin, koko kaupunki joutui liikkeelle ja sanoi: ”Kuka tämä on?”
11 Ihmisjoukot sanoivat toistuvasti: ”Tämä on se profeetta Jeesus, Galilean Nasaretista!”
12 Ja Jeesus meni temppeliin ja heitti ulos kaikki, jotka myivät ja ostivat temppelissä, ja kaatoi kumoon rahanvaihtajien pöydät ja kyyhkysten myyjien istuimet.
13 Ja hän sanoi heille: ”On kirjoitettu: ’Minun huonettani tullaan kutsumaan rukoushuoneeksi’, mutta te teette siitä ryöstäjien luolan.”
14 Ja sokeita ja rampoja tuli hänen luokseen temppelissä, ja hän paransi heidät.
15 Kun ylipapit ja kirjanoppineet näkivät ne ihmeelliset teot, jotka hän teki, ja pojat, jotka huusivat temppelissä ja sanoivat: ”Oi pelasta Daavidin Poika!”, he närkästyivät
16 ja sanoivat hänelle: ”Kuuletko, mitä nämä sanovat?” Jeesus sanoi heille: ”Kuulen. Ettekö ole koskaan lukeneet tätä: ’Lasten ja imeväisten suusta sinä olet valmistanut ylistystä’?”
17 Ja hän jätti heidät taakseen, meni kaupungin ulkopuolelle Betaniaan ja oli siellä yötä.
18 Kun hän oli palaamassa varhain aamulla kaupunkiin, hänen tuli nälkä.
19 Ja hän näki tien vieressä viikunapuun ja meni sen luo, mutta ei löytänyt siitä muuta kuin pelkkiä lehtiä, ja hän sanoi sille: ”Älköön sinusta enää ikinä tulko hedelmää.” Ja samassa viikunapuu kuihtui.
20 Mutta kun opetuslapset näkivät tämän, he ihmettelivät ja sanoivat: ”Kuinka viikunapuu noin äkkiä kuihtui?”
21 Vastaukseksi Jeesus sanoi heille: ”Totisesti minä sanon teille: jos vain teillä on uskoa ettekä epäile, niin ette ainoastaan tule tekemään, mitä minä tein viikunapuulle, vaan myös jos sanotte tälle vuorelle: ’Kohoa ja heittäydy mereen’, niin se tapahtuu.
22 Ja kaiken, mitä uskoen pyydätte rukouksessa, te saatte.”
23 Kun hän sitten oli mennyt temppeliin, tulivat ylipapit ja kansan vanhimmat hänen luokseen hänen opettaessaan ja sanoivat: ”Millä valtuudella sinä teet näitä? Ja kuka on antanut sinulle tämän valtuuden?”
24 Vastaukseksi Jeesus sanoi heille: ”Minäkin kysyn teiltä yhtä asiaa. Jos sanotte minulle sen, niin minäkin sanon teille, millä valtuudella minä näitä teen:
25 Mistä Johanneksen kaste oli peräisin? Taivaasta vai ihmisistä?” Mutta he alkoivat järkeillä keskenään sanoen: ”Jos sanomme: ’Taivaasta’, niin hän sanoo meille: ’Miksi sitten ette uskoneet häntä?’
26 Mutta jos sanomme: ’Ihmisistä’, niin saamme pelätä ihmisjoukkoa, sillä kaikki pitävät Johannesta profeettana.”
27 Niinpä he sanoivat Jeesukselle vastaukseksi: ”Emme tiedä.” Hän vuorostaan sanoi heille: ”Enkä minäkään sano teille, millä valtuudella minä näitä teen.
28 Mitä arvelette? Miehellä oli kaksi lasta. Hän meni ensimmäisen luo ja sanoi: ’Lapsi, mene tänään työskentelemään viinitarhaan.’
29 Vastaukseksi tämä sanoi: ’Kyllä minä menen, herra’, mutta ei mennytkään.
30 Niin hän lähestyi toista ja sanoi samoin. Vastaukseksi tämä sanoi: ’En tahdo.’ Jälkeenpäin hän oli pahoillaan ja meni.
31 Kumpi näistä kahdesta teki isänsä tahdon?” He sanoivat: ”Jälkimmäinen.” Jeesus sanoi heille: ”Totisesti minä sanon teille, että veronkantajat ja portot menevät ennen teitä Jumalan valtakuntaan.
32 Sillä Johannes tuli teidän luoksenne vanhurskauden tietä, mutta te ette uskoneet häntä. Veronkantajat ja portot kuitenkin uskoivat häntä, ja te, vaikka sen näitte, ette olleet pahoillanne jälkeenpäin, niin että olisitte uskoneet häntä.
33 Kuulkaa toinen kuvaus: Oli mies, talonisäntä, joka istutti viinitarhan ja pani sen ympärille aidan ja kaivoi siihen viinikuurnan ja pystytti tornin, ja hän vuokrasi sen viljelijöille ja matkusti ulkomaille.
34 Kun hedelmien aika koitti, hän lähetti orjansa viljelijöiden luo hakemaan hänen hedelmänsä.
35 Mutta viljelijät ottivat hänen orjansa, ja yhden he pieksivät, toisen tappoivat, yhden taas kivittivät.
36 Hän lähetti vielä toisia orjia, useampia kuin ensimmäiset, mutta he tekivät näille samoin.
37 Viimein hän lähetti poikansa heidän luokseen sanoen: ’Poikaani he kunnioittavat.’
38 Nähtyään pojan viljelijät sanoivat keskenään: ’Tämä on perillinen; tulkaa, tapetaan hänet ja otetaan hänen perintönsä!’
39 Niin he ottivat hänet ja heittivät hänet ulos viinitarhasta ja tappoivat.
40 Kun siis viinitarhan omistaja tulee, mitä hän tekee noille viljelijöille?”
41 He sanoivat hänelle: ”Koska he ovat pahoja, niin hän tuhoaa heidät pahoin ja vuokraa viinitarhan toisille viljelijöille, jotka luovuttavat hänelle hedelmät, kun niiden aika tulee.”
42 Jeesus sanoi heille: ”Ettekö ole koskaan lukeneet Raamatun kirjoituksista: ’Kivi, jonka rakentajat hylkäsivät, on tullut pääkulmakiveksi. Jehovalta tämä on tullut, ja se on ihmeellinen meidän silmissämme’?
43 Tämän vuoksi minä sanon teille: Jumalan valtakunta otetaan teiltä pois ja annetaan kansakunnalle, joka tuottaa sen hedelmiä.
44 Ja joka kaatuu tähän kiveen, se ruhjoutuu. Sen taas, jonka päälle se kaatuu, se murskaa tomuksi.”
45 Kun nyt ylipapit ja fariseukset olivat kuulleet hänen kuvauksensa, he panivat merkille, että hän puhui heistä.
46 Mutta vaikka he etsivät keinoa ottaa hänet kiinni, he pelkäsivät ihmisjoukkoja, koska nämä pitivät häntä profeettana.
matteus 22
22 Vastatakseen edelleen Jeesus puhui jälleen heille kuvauksin sanoen:
2 ”Taivasten valtakunta on verrattavissa mieheen, kuninkaaseen, joka laittoi häät pojalleen.
3 Ja hän lähetti orjansa pyytämään kutsuttuja tulemaan häihin, mutta he eivät halunneet tulla.
4 Hän lähetti vielä toisia orjia sanoen: ’Kertokaa kutsutuille: ”Katso! Olen valmistanut päivälliseni, sonnini ja syöttöeläimeni ovat teurastetut, ja kaikki on valmiina. Tulkaa häihin.”’
5 Mutta he menivät pois välinpitämättöminä, kuka omalle pellolleen, kuka kaupallisiin toimiinsa;
6 mutta muut ottivat kiinni hänen orjansa, kohtelivat heitä röyhkeästi ja tappoivat heidät.
7 Mutta kuningas vihastui ja lähetti armeijansa ja tuhosi nuo murhaajat ja poltti heidän kaupunkinsa.
8 Sitten hän sanoi orjilleen: ’Häät ovat tosin valmiit, mutta kutsutut eivät olleet arvollisia.
9 Menkää sen tähden kaupungin ulosmenoteille ja kutsukaa häihin, keitä vain tapaatte.’
10 Niinpä nuo orjat menivät ulos teille ja kokosivat kaikki, jotka he tapasivat, sekä pahat että hyvät, ja häähuone täyttyi niistä, jotka olivat pitkällään pöydän ääressä.
11 Kun kuningas tuli sisään tarkastamaan vieraita, hän näki siellä miehen, joka ei ollut pukeutunut häävaatteeseen.
12 Niin hän sanoi hänelle: ’Ystävä, kuinka pääsit tänne sisään, vaikka ylläsi ei ole häävaatetta?’ Hän jäi sanattomaksi.
13 Silloin kuningas sanoi palvelijoilleen: ’Sitokaa hänet käsistä ja jaloista ja heittäkää hänet ulos pimeyteen. Siellä tulee olemaan itku ja hampaiden kiristely.’
14 Sillä monet ovat kutsuttuja, mutta harvat valittuja.”
15 Silloin fariseukset menivät tiehensä ja pitivät yhteisneuvottelun saadakseen hänet puheestaan ansaan.
16 Niin he lähettivät hänen luokseen opetuslapsensa yhdessä Herodeksen puoluelaisten kanssa sanomaan: ”Opettaja, me tiedämme, että sinä olet totuudellinen ja opetat Jumalan tietä totuudessa etkä välitä kenestäkään, sillä sinä et katso ihmisten ulkonäköön.
17 Sano siis meille, mitä arvelet: onko luvallista maksaa henkilöveroa keisarille vai ei?”
18 Mutta Jeesus, joka tiesi heidän pahuutensa, sanoi: ”Ulkokullatut, miksi panette minut koetukselle?
19 Näyttäkää minulle henkilöveroraha.” He toivat hänelle denaarin.
20 Ja hän sanoi heille: ”Kenen kuva ja päällekirjoitus tämä on?”
21 He sanoivat: ”Keisarin.” Silloin hän sanoi heille: ”Maksakaa siis takaisin keisarille, mikä on keisarin, mutta Jumalalle, mikä on Jumalan.”
22 Kun he sen kuulivat, he ihmettelivät, ja he jättivät hänet ja menivät pois.
23 Sinä päivänä tuli hänen luokseen saddukeuksia, jotka sanovat, ettei ole ylösnousemusta, ja he kysyivät häneltä:
24 ”Opettaja, Mooses sanoi: ’Jos mies kuolee lapsettomana, niin hänen veljensä täytyy mennä avioliittoon hänen vaimonsa kanssa ja herättää jälkeläisiä veljelleen.’
25 Meidän parissamme oli seitsemän veljestä, ja ensimmäinen meni naimisiin ja kuoli, ja koska hänellä ei ollut jälkeläisiä, niin hän jätti vaimonsa veljelleen.
26 Samoin kävi toisen ja kolmannen ja vihdoin kaikkien seitsemän.
27 Viimeisenä kaikista kuoli nainen.
28 Kenelle noista seitsemästä hän siis ylösnousemuksessa menee vaimoksi? Sillä he kaikki saivat hänet.”
29 Vastaukseksi Jeesus sanoi heille: ”Te erehdytte, koska ette tunne Raamatun kirjoituksia ettekä Jumalan voimaa,
30 sillä ylösnousemuksessa eivät miehet mene naimisiin eikä naisia naiteta, vaan he ovat kuin enkelit taivaassa.
31 Mutta ettekö ole lukeneet kuolleiden ylösnousemuksesta, mitä Jumala on puhunut teille sanoen:
32 ’Minä olen Abrahamin Jumala ja Iisakin Jumala ja Jaakobin Jumala’? Ei hän ole kuolleiden, vaan elävien Jumala.”
33 Kuultuaan tämän ihmisjoukot olivat perin pohjin hämmästyneitä hänen opetuksestaan.
34 Kun fariseukset kuulivat, että hän oli vaientanut saddukeukset, he tulivat koolle yhdeksi ryhmäksi.
35 Ja yksi heistä, lainoppinut, kysyi koetellen häntä:
36 ”Opettaja, mikä on Lain suurin käsky?”
37 Hän sanoi hänelle: ”’Sinun on rakastettava Jehovaa, Jumalaasi, koko sydämelläsi ja koko sielullasi ja koko mielelläsi.’
38 Tämä on suurin ja ensimmäinen käsky.
39 Toinen, sen kaltainen, on tämä: ’Sinun on rakastettava lähimmäistäsi niin kuin itseäsi.’
40 Näistä kahdesta käskystä riippuvat koko Laki ja Profeetat.”
41 Kun nyt fariseukset olivat koolla, Jeesus kysyi heiltä:
42 ”Mitä arvelette Kristuksesta? Kenen poika hän on?” He sanoivat hänelle: ”Daavidin.”
43 Hän sanoi heille: ”Kuinka sitten Daavid henkeytyksestä kutsuu häntä ’Herraksi’ sanoen:
44 ’Jehova sanoi minun Herralleni: ”Istu minun oikealla puolellani, kunnes minä panen vihollisesi sinun jalkojesi alle”’?
45 Jos siis Daavid kutsuu häntä ’Herraksi’, kuinka hän on hänen poikansa?”
46 Eikä yksikään kyennyt sanomaan hänelle sanaakaan vastaukseksi, eikä kukaan uskaltanut siitä päivästä lähtien kysellä häneltä enempää.
matteus 23
23 Sitten Jeesus puhui ihmisjoukoille ja opetuslapsilleen sanoen:
2 ”Kirjanoppineet ja fariseukset ovat istuutuneet Mooseksen istuimelle.
3 Sen tähden kaikki, mitä he teille sanovat, se tehkää ja sitä noudattakaa, mutta älkää tehkö heidän tekojensa mukaan, sillä he sanovat, mutta eivät tee.
4 He sitovat kokoon raskaita kuormia ja panevat ne ihmisten hartioille, mutta itse he eivät halua niitä sormellaankaan liikauttaa.
5 Kaikki tekonsa he tekevät ihmisten katseltaviksi, sillä he leventävät raamatunlauseita sisältävät kotelot, joita he käyttävät suojelusesineinä, ja suurentavat vaatteittensa reunukset.
6 He pitävät huomattavimmasta paikasta illallisilla ja etumaisista istuimista synagogissa
7 ja tervehdyksistä toreilla ja siitä, että ihmiset kutsuvat heitä rabbiksi.
8 Mutta teitä älköön kutsuttako rabbiksi, sillä yksi on teidän opettajanne, kun taas te kaikki olette veljiä.
9 Älkää myöskään kutsuko ketään isäksenne maan päällä, sillä yksi on teidän Isänne, taivaallinen.
10 Älköön teitä liioin kutsuttako ’johtajiksi’, sillä yksi on teidän Johtajanne, Kristus.
11 Vaan suurimman teidän keskuudessanne tulee olla teidän palvelijanne.
12 Joka korottaa itsensä, se nöyrrytetään, ja joka nöyrryttää itsensä, se korotetaan.
13 Voi teitä, kirjanoppineet ja fariseukset, ulkokullatut, koska te suljette taivasten valtakunnan ihmisten edestä, sillä itse te ette mene sisään ettekä salli sisään menossa olevien mennä sisään!
14 ——
15 Voi teitä, kirjanoppineet ja fariseukset, ulkokullatut, koska te kuljette meret ja mantereet ristiin rastiin tehdäksenne yhden käännynnäisen, ja kun hänestä se tulee, te teette hänet Gehennan alaiseksi kaksin verroin enemmän kuin itsenne!
16 Voi teitä, sokeat oppaat, jotka sanotte: ’Jos joku vannoo temppelin kautta, niin se ei ole mitään, mutta jos joku vannoo temppelin kullan kautta, niin hän on velvoituksen alainen’!
17 Tyhmät ja sokeat! Kumpihan on suurempi, kultako vai temppeli, joka on kullan pyhittänyt?
18 Myös: ’Jos joku vannoo alttarin kautta, niin se ei ole mitään, mutta jos joku vannoo sillä olevan lahjan kautta, niin hän on velvoituksen alainen.’
19 Sokeat! Kumpihan on suurempi, lahjako vai alttari, joka lahjan pyhittää?
20 Siksi se, joka vannoo alttarin kautta, vannoo sen ja kaiken sillä olevan kautta,
21 ja se, joka vannoo temppelin kautta, vannoo sen ja siinä asuvan kautta,
22 ja se, joka vannoo taivaan kautta, vannoo Jumalan valtaistuimen ja sillä istuvan kautta.
23 Voi teitä, kirjanoppineet ja fariseukset, ulkokullatut, koska te annatte kymmenykset mintusta ja tillistä ja kuminasta, mutta olette jättäneet huomioon ottamatta Lain painavammat asiat, nimittäin oikeuden ja armon ja uskollisuuden! Näitä oli tehtävä, mutta ei pitänyt jättää huomioon ottamatta noita toisiakaan.
24 Te sokeat oppaat, jotka siivilöitte sääsken, mutta nielette kamelin!
25 Voi teitä, kirjanoppineet ja fariseukset, ulkokullatut, koska te puhdistatte maljan ja vadin ulkopuolen, mutta sisäpuolelta ne ovat täynnä ryöstöä ja kohtuuttomuutta!
26 Sokea fariseus, puhdista ensin maljan ja vadin sisäpuoli, jotta sen ulkopuolikin tulisi puhtaaksi.
27 Voi teitä, kirjanoppineet ja fariseukset, ulkokullatut, koska te muistutatte valkoisiksi kalkittuja hautoja, jotka tosin ulkonaisesti näyttävät kauniilta, mutta sisältä ovat täynnä kuolleiden luita ja kaikenlaista epäpuhtautta!
28 Sillä tavoin tekin tosin ulkonaisesti näytätte ihmisistä vanhurskailta, mutta sisältä te olette täynnä ulkokultaisuutta ja laittomuutta.
29 Voi teitä, kirjanoppineet ja fariseukset, ulkokullatut, koska te rakennatte profeettojen hautoja ja koristatte vanhurskaiden muistohautoja
30 ja sanotte: ’Jos olisimme esi-isiemme päivissä, niin emme olisi heidän kanssaan osallisia profeettojen vereen’!
31 Sen tähden te todistatte itseänne vastaan, että olette niiden poikia, jotka murhasivat profeetat.
32 Täyttäkää siis esi-isienne mitta.
33 Käärmeet, kyykäärmeiden jälkeläiset, kuinka te pakenisitte Gehennan tuomiota?
34 Tästä syystä, katso, minä lähetän teidän luoksenne profeettoja ja viisaita miehiä ja julkisia opettajia. Jotkut heistä te tapatte ja panette paaluun, ja joitakuita heistä te ruoskitte synagogissanne ja vainoatte kaupungista kaupunkiin,
35 jotta päällenne tulisi kaikki se vanhurskas veri, joka on vuodatettu maan päällä vanhurskaan Abelin verestä Sakarjan, Barakjan pojan, vereen asti, hänen jonka te murhasitte pyhäkön ja alttarin välillä.
36 Totisesti minä sanon teille: nämä kaikki tulevat tämän sukupolven päälle.
37 Jerusalem, Jerusalem, profeettojen surmaaja ja luoksensa lähetettyjen kivittäjä – kuinka usein tahdoinkaan koota lapsesi sillä tavoin kuin kana kokoaa poikasensa siipiensä alle! Mutta te ette tahtoneet.
38 Katso! Teidän huoneenne jätetään hylättynä teille.
39 Sillä minä sanon teille: tästä lähin ette missään tapauksessa näe minua, ennen kuin sanotte: ’Siunattu on hän, joka tulee Jehovan nimessä!’”
matteus 24
24 Jeesus lähti nyt ulos ja oli matkalla temppelistä, mutta hänen opetuslapsensa lähestyivät häntä näyttääkseen hänelle temppelin rakennuksia.
2 Sen johdosta hän sanoi heille: ”Ettekö näe näitä kaikkia? Totisesti minä sanon teille: tähän ei missään tapauksessa jätetä kiveä kiven päälle maahan hajottamatta.”
3 Hänen istuessaan Öljyvuorella opetuslapset tulivat hänen luokseen yksityisesti ja sanoivat: ”Sano meille: milloin nämä tapahtuvat, ja mikä tulee olemaan sinun läsnäolosi ja asiainjärjestelmän päättymisen tunnusmerkki?”
4 Ja Jeesus sanoi heille vastaukseksi: ”Katsokaa, ettei kukaan eksytä teitä,
5 sillä monet tulevat minun nimeni perusteella ja sanovat: ’Minä olen Kristus’ ja eksyttävät monia.
6 Te tulette kuulemaan sodista ja sanomia sodista; katsokaa, ettette kauhistu. Sillä näiden täytyy tapahtua, mutta loppu ei ole vielä.
7 Sillä kansakunta nousee kansakuntaa vastaan ja valtakunta valtakuntaa vastaan, ja tulee olemaan nälänhätää ja maanjäristyksiä paikassa toisensa jälkeen.
8 Kaikki nämä ovat ahdingon tuskien alkua.
9 Sitten teitä luovutetaan ahdistukseen ja teitä tapetaan, ja te tulette olemaan kaikkien kansakuntien vihan kohteita minun nimeni vuoksi.
10 Sitten myös monet kompastuvat, ja he kavaltavat toisensa ja vihaavat toisiaan.
11 Ja monia vääriä profeettoja nousee, ja he eksyttävät monia,
12 ja laittomuuden lisääntymisen vuoksi useimpien rakkaus kylmenee.
13 Mutta joka on kestänyt loppuun asti, se pelastuu.
14 Ja tämä valtakunnan hyvä uutinen tullaan saarnaamaan koko asutussa maassa todistukseksi kaikille kansakunnille, ja sitten tulee loppu.
15 Sen tähden kun näette autioittavan iljetyksen, josta on puhuttu profeetta Danielin välityksellä, seisovan pyhässä paikassa (lukija käyttäköön tarkkanäköisyyttään),
16 silloin alkakoot Juudeassa olevat paeta vuorille.
17 Älköön se, joka on katolla, tulko alas ottamaan tavaroita talostaan,
18 älköönkä se, joka on pellolla, palatko taloon noutamaan päällysvaippaansa.
19 Voi raskaana olevia naisia ja imettäviä noina päivinä!
20 Rukoilkaa jatkuvasti, ettei pakonne sattuisi talviaikaan eikä sapattipäivänä,
21 sillä sitten tulee olemaan suuri ahdistus, jollaista ei ole sattunut maailman alusta tähän asti, ei, eikä enää satu.
22 Ellei näet noita päiviä lyhennettäisi, ei mikään liha pelastuisi, mutta valittujen vuoksi nuo päivät lyhennetään.
23 Jos silloin joku sanoo teille: ’Katso! Täällä on Kristus’ tai: ’Tuolla!’, älkää uskoko.
24 Sillä vääriä kristuksia ja vääriä profeettoja nousee, ja he tekevät suuria tunnusmerkkejä ja ihmeitä eksyttääkseen siten, mikäli mahdollista, valitutkin.
25 Katso! Olen ennalta varoittanut teitä.
26 Jos teille siis sanotaan: ’Katso! Hän on erämaassa’, älkää menkö ulos; ’Katso! Hän on sisähuoneissa’, älkää uskoko.
27 Sillä niin kuin salama lähtee itäisiltä seuduilta ja loistaa läntisille seuduille asti, niin tulee Ihmisen Pojan läsnäolo olemaan.
28 Missä raato onkin, sinne kotkat kokoontuvat.
29 Kohta noiden päivien ahdistuksen jälkeen aurinko pimenee, eikä kuu anna valoaan, ja tähdet putoavat taivaalta, ja taivaiden voimat järkkyvät.
30 Ja sitten Ihmisen Pojan tunnusmerkki näkyy taivaalla, ja sitten kaikki maan heimot lyövät itseään valittaen, ja ne näkevät Ihmisen Pojan tulevan taivaan pilvien päällä voimalla ja suurella kirkkaudella.
31 Ja hän lähettää enkelinsä suuren trumpetin äänen kuuluessa, ja he kokoavat hänen valittunsa neljältä ilmansuunnalta, taivaiden toisesta äärestä niiden toiseen ääreen.
32 Oppikaa nyt viikunapuusta kuvauksena tämä: Niin pian kuin sen nuori oksa mehevöityy ja työntää esiin lehtiä, te tiedätte, että kesä on lähellä.
33 Samoin myös te, kun näette kaikki nämä, tietäkää, että hän on lähellä, ovilla.
34 Totisesti minä sanon teille, että tämä sukupolvi ei missään tapauksessa katoa, ennen kuin kaikki nämä tapahtuvat.
35 Taivas ja maa katoavat, mutta minun sanani eivät missään tapauksessa katoa.
36 Siitä päivästä ja hetkestä ei tiedä kukaan, eivät taivaiden enkelit eikä Poika, vaan ainoastaan Isä.
37 Sillä niin kuin Nooan päivät olivat, niin tulee Ihmisen Pojan läsnäolo olemaan.
38 Sillä niin kuin ihmiset olivat noina päivinä ennen vedenpaisumusta: söivät ja joivat, miehet menivät naimisiin ja naisia naitettiin aina siihen päivään saakka, jona Nooa meni arkkiin,
39 eivätkä panneet merkille, ennen kuin vedenpaisumus tuli ja pyyhkäisi heidät kaikki pois, niin tulee Ihmisen Pojan läsnäolo olemaan.
40 Silloin on kaksi miestä pellolla: toinen otetaan mukaan ja toinen jätetään;
41 kaksi naista on jauhamassa käsimyllyn ääressä: toinen otetaan mukaan ja toinen jätetään.
42 Pysykää siis valveilla, koska ette tiedä, minä päivänä Herranne tulee.
43 Mutta tietäkää se, että jos talonisäntä olisi tiennyt, millä vartiolla varas tulee, niin hän olisi pysynyt valveilla eikä olisi sallinut murtautua taloonsa.
44 Tämän vuoksi osoittakaa tekin olevanne valmiit, sillä hetkenä, jota ette sellaiseksi luule, Ihmisen Poika tulee.
45 Kuka oikeastaan on se uskollinen ja ymmärtäväinen orja, jonka hänen isäntänsä on asettanut huolehtimaan palvelusväestään, antamaan heille heidän ruokansa oikeaan aikaan?
46 Onnellinen on tuo orja, jos hänen isäntänsä saapuessaan tapaa hänet näin tekemästä!
47 Totisesti minä sanon teille: hän asettaa hänet kaiken omaisuutensa hoitajaksi.
48 Mutta jos tuo paha orja joskus sanoisi sydämessään: ’Isäntäni viipyy’
49 ja rupeaisi pieksemään orjatovereitaan ja söisi ja joisi piintyneiden juoppojen kanssa,
50 niin tuon orjan isäntä tulee päivänä, jona hän ei odota, ja hetkenä, jota hän ei tiedä,
51 ja rankaisee häntä mitä ankarimmin ja määrää hänelle hänen osansa ulkokullattujen joukkoon. Siellä tulee olemaan itku ja hampaiden kiristely.
matteus 25
25 Silloin taivasten valtakunta tulee olemaan kymmenen neitsyen kaltainen, jotka ottivat lamppunsa ja lähtivät sulhasta vastaan.
2 Viisi heistä oli tyhmää ja viisi oli ymmärtäväistä.
3 Tyhmät näet ottivat lamppunsa, mutta eivät ottaneet öljyä mukaansa,
4 kun taas ymmärtäväiset ottivat öljyä astioihinsa sekä lamppunsa.
5 Sulhasen viipyessä he kaikki torkkuivat ja vaipuivat uneen.
6 Aivan keskellä yötä kuului huuto: ’Täällä on sulhanen! Lähtekää häntä vastaan.’
7 Silloin kaikki nuo neitsyet nousivat ja panivat lamppunsa kuntoon.
8 Tyhmät sanoivat ymmärtäväisille: ’Antakaa meille öljyänne, sillä meidän lamppumme ovat sammumaisillaan.’
9 Ymmärtäväiset vastasivat sanoen: ’Se ei ehkä aivan riitä meille ja teille. Menkää sen sijaan niiden luo, jotka myyvät sitä, ja ostakaa itsellenne.’
10 Heidän mennessään ostamaan sulhanen saapui, ja ne neitsyet, jotka olivat valmiit, menivät hänen kanssaan sisään häihin, ja ovi suljettiin.
11 Jälkeenpäin tulivat loputkin neitsyet ja sanoivat: ’Herra, herra, avaa meille!’
12 Vastaukseksi hän sanoi: ’Minä sanon teille totuuden: en tunne teitä.’
13 Pysykää siis valveilla, sillä ette tiedä päivää ettekä hetkeä.
14 On näet niin kuin silloin, kun ulkomaille matkustamaisillaan oleva mies kutsui orjansa ja jätti omaisuutensa heidän huostaansa.
15 Ja yhdelle hän antoi viisi talenttia, toiselle kaksi ja vielä yhdelle yhden, kullekin tämän oman kyvyn mukaan, ja lähti ulkomaille.
16 Se, joka sai viisi talenttia, lähti heti matkaan ja harjoitti niillä liiketoimintaa ja voitti viisi lisää.
17 Samalla tavoin se, joka sai kaksi, voitti kaksi lisää.
18 Mutta se, joka sai vain yhden, meni pois, kaivoi kuopan maahan ja kätki isäntänsä hopearahan.
19 Pitkän ajan kuluttua noiden orjien isäntä tuli ja selvitti tilit heidän kanssaan.
20 Niinpä se, joka oli saanut viisi talenttia, astui esiin ja toi viisi lisätalenttia ja sanoi: ’Herra, sinä jätit viisi talenttia minun huostaani; katso, olen voittanut viisi talenttia lisää.’
21 Hänen isäntänsä sanoi hänelle: ’Hyvin tehty, hyvä ja uskollinen orja! Olet ollut uskollinen vähässä. Olen asettava sinut huolehtimaan paljosta. Mene herrasi iloon.’
22 Sen jälkeen astui esiin se, joka oli saanut kaksi talenttia, ja sanoi: ’Herra, sinä jätit minun huostaani kaksi talenttia; katso, olen voittanut kaksi talenttia lisää.’
23 Hänen isäntänsä sanoi hänelle: ’Hyvin tehty, hyvä ja uskollinen orja! Olet ollut uskollinen vähässä. Olen asettava sinut huolehtimaan paljosta. Mene herrasi iloon.’
24 Lopuksi se, joka oli saanut yhden talentin, astui esiin ja sanoi: ’Herra, tiesin sinun olevan vaativa mies, joka leikkaat sieltä, mihin et ole kylvänyt, ja kokoat sieltä, missä et ole viljaa viskannut.
25 Niinpä minä aloin pelätä ja menin pois ja kätkin talenttisi maahan. Tässä saat omasi.’
26 Vastaukseksi hänen isäntänsä sanoi hänelle: ’Paha ja laiska orja, sinähän tiesit, että minä leikkaan sieltä, mihin en ole kylvänyt, ja kokoan sieltä, missä en ole viljaa viskannut.
27 Sinun olisi siis pitänyt tallettaa hopearahani pankkiireille, niin minä tultuani olisin saamassa omani takaisin korkoineen.
28 Ottakaa sen tähden talentti häneltä pois ja antakaa sille, jolla on ne kymmenen talenttia.
29 Sillä jokaiselle, jolla on, annetaan lisää, ja hänellä tulee olemaan runsaasti, mutta jolla ei ole, siltä otetaan pois sekin, mikä hänellä on.
30 Ja heittäkää tuo kelvoton orja ulos pimeyteen. Siellä tulee olemaan itku ja hampaiden kiristely.’
31 Kun Ihmisen Poika saapuu kirkkaudessaan ja kaikki enkelit hänen kanssaan, silloin hän istuu loistoisalle valtaistuimelleen.
32 Ja kaikki kansakunnat kootaan hänen eteensä, ja hän erottaa ihmiset toisistaan niin kuin paimen erottaa lampaat vuohista.
33 Ja hän asettaa lampaat oikealle puolelleen, mutta vuohet vasemmalle.
34 Sitten kuningas sanoo oikealla puolellaan oleville: ’Tulkaa, te Isäni siunaamat, perikää se valtakunta, joka on ollut teille valmistettuna maailman perustamisesta asti.
35 Sillä minun tuli nälkä, ja te annoitte minulle syötävää; minun tuli jano, ja te annoitte minulle juotavaa. Olin vieras ihminen, ja te otitte minut vieraanvaraisesti vastaan,
36 alaston, ja te vaatetitte minut. Minä sairastuin, ja te huolehditte minusta. Olin vankilassa, ja te tulitte luokseni.’
37 Silloin vanhurskaat vastaavat hänelle sanoen: ’Herra, milloin me näimme sinut nälkäisenä ja ruokimme sinua, tai janoisena ja annoimme sinulle juotavaa?
38 Milloin näimme sinut vieraana ihmisenä ja otimme sinut vieraanvaraisesti vastaan, tai alastomana ja vaatetimme sinut?
39 Milloin näimme sinut sairaana tai vankilassa ja tulimme luoksesi?’
40 Ja kuningas sanoo heille vastaukseksi: ’Totisesti minä sanon teille: sen, mitä teitte yhdelle vähäisimmistä näistä minun veljistäni, sen te teitte minulle.’
41 Sitten hän sanoo vuorostaan vasemmalla puolellaan oleville: ’Menkää tiehenne minun luotani, te kirotut, siihen ikuiseen tuleen, joka on valmistettu Panettelijalle ja hänen enkeleilleen.
42 Sillä minun tuli nälkä, mutta te ette antaneet minulle syötävää, ja minun tuli jano, mutta te ette antaneet minulle juotavaa.
43 Olin vieras ihminen, mutta te ette ottaneet minua vieraanvaraisesti vastaan, alaston, mutta te ette vaatettaneet minua, sairas ja vankilassa, mutta te ette huolehtineet minusta.’
44 Silloin hekin vastaavat sanoen: ’Herra, milloin me näimme sinut nälkäisenä tai janoisena tai vieraana ihmisenä tai alastomana tai sairaana tai vankilassa emmekä palvelleet sinua?’
45 Silloin hän vastaa heille sanoen: ’Totisesti minä sanon teille: sitä, mitä ette tehneet yhdelle näistä vähäisimmistä, sitä te ette tehneet minulle.’
46 Ja nämä menevät ikuiseen pois karsiintumiseen, mutta vanhurskaat ikuiseen elämään.”
matteus 26
26 Kun nyt Jeesus oli päättänyt kaikki nämä sanat, hän sanoi opetuslapsilleen:
2 ”Te tiedätte, että kahden päivän kuluttua on pesah, ja Ihmisen Poika luovutetaan paaluun pantavaksi.”
3 Silloin ylipapit ja kansan vanhimmat kokoontuivat Kaifaaksi kutsutun ylimmäisen papin sisäpihaan
4 ja neuvottelivat yhdessä ottaakseen Jeesuksen kiinni viekkaan juonen avulla ja tappaakseen hänet.
5 He sanoivat kuitenkin toistuvasti: ”Ei juhlassa, jottei kansan keskuudessa nousisi mellakkaa.”
6 Kun Jeesus sattui olemaan Betaniassa spitaalisen Simonin talossa,
7 häntä lähestyi nainen mukanaan alabasteripullo, jossa oli kallisarvoista hyvänhajuista öljyä, ja alkoi kaataa sitä hänen päähänsä hänen ollessaan pitkällään pöydän ääressä.
8 Nähdessään tämän opetuslapset närkästyivät ja sanoivat: ”Miksi tämä haaskaus?
9 Tämähän olisi voitu myydä paljosta ja antaa köyhille.”
10 Tästä tietoisena Jeesus sanoi heille: ”Miksi yritätte aiheuttaa naiselle ikävyyksiä? Hänhän teki minulle hyvän teon.
11 Sillä köyhät teillä on aina parissanne, mutta minua teillä ei ole aina.
12 Sillä kun tämä nainen vuodatti tämän hyvänhajuisen öljyn ruumiilleni, hän teki sen valmistaakseen minua hautaamista varten.
13 Totisesti minä sanon teille: missä tätä hyvää uutista saarnataankin kaikessa maailmassa, myös se, mitä tämä nainen teki, on kerrottava hänen muistokseen.”
14 Silloin yksi niistä kahdestatoista, se jota kutsuttiin Juudas Iskariotiksi, meni ylipappien luo
15 ja sanoi: ”Mitä haluatte antaa minulle, niin että kavallan hänet teille?” He määräsivät hänelle kolmekymmentä hopearahaa.
16 Niinpä hän siitä lähtien etsiskeli sopivaa tilaisuutta kavaltaakseen hänet.
17 Ensimmäisenä happamattomien leipien päivänä opetuslapset tulivat Jeesuksen luo ja sanoivat: ”Mihin tahdot meidän valmistavan sinulle pesah-aterian syötäväksi?”
18 Hän sanoi: ”Menkää kaupunkiin sen ja sen luo ja sanokaa hänelle: Opettaja sanoo: ’Määräaikani on lähellä; vietän pesahin opetuslasteni kanssa sinun kodissasi.’”
19 Ja opetuslapset tekivät niin kuin Jeesus oli heitä käskenyt ja tekivät valmistelut pesahia varten.
20 Kun sitten oli tullut ilta, hän oli pitkällään pöydän ääressä niiden kahdentoista opetuslapsen kanssa.
21 Heidän syödessään hän sanoi: ”Totisesti minä sanon teille: yksi teistä kavaltaa minut.”
22 Kovin murheellisina tästä he sanoivat joka ainoa hänelle: ”Herra, en kai minä ole se?”
23 Vastaukseksi hän sanoi: ”Joka pistää kätensä minun kanssani kulhoon, se kavaltaa minut.
24 Tosin Ihmisen Poika menee pois, niin kuin hänestä on kirjoitettukin, mutta voi sitä ihmistä, jonka välityksellä Ihmisen Poika kavalletaan! Parempi olisi ollut sille ihmiselle, jos hän ei olisi syntynytkään.”
25 Vastaukseksi Juudas, joka oli kavaltamaisillaan hänet, sanoi: ”En kai minä ole se, rabbi?” Hän sanoi hänelle: ”Sinä itse sanoit sen.”
26 Kun he jatkoivat syömistä, Jeesus otti leivän, ja esitettyään siunauksen hän taittoi sen ja antoi opetuslapsille ja sanoi: ”Ottakaa, syökää. Tämä tarkoittaa minun ruumistani.”
27 Hän otti myös maljan, ja esitettyään kiitoksen hän antoi sen heille ja sanoi: ”Juokaa siitä, te kaikki,
28 sillä tämä tarkoittaa minun vertani,’liiton verta’, joka vuodatetaan monien puolesta syntien anteeksi antamiseksi.
29 Mutta minä sanon teille: tästä lähin en missään tapauksessa juo tätä viiniköynnöksen tuotetta ennen kuin sinä päivänä, jolloin juon sitä uutena teidän kanssanne Isäni valtakunnassa.”
30 Laulettuaan lopuksi ylistyslauluja he menivät ulos Öljyvuorelle.
31 Sitten Jeesus sanoi heille: ”Te kaikki kompastutte tänä yönä siihen, mikä koskee minua, sillä on kirjoitettu: ’Minä lyön paimenta, ja lauman lampaat hajaantuvat.’
32 Mutta kun minut on herätetty, menen teidän edellänne Galileaan.”
33 Mutta Pietari sanoi hänelle vastaukseksi: ”Vaikka kaikki muut kompastuvat siihen, mikä koskee sinua, minä en koskaan kompastu!”
34 Jeesus sanoi hänelle: ”Totisesti minä sanon sinulle: tänä yönä, ennen kuin kukko kiekuu, sinä kiellät minut kolmesti.”
35 Pietari sanoi hänelle: ”Vaikka minun pitäisi kuolla sinun kanssasi, en suinkaan kiellä sinua.” Kaikki muutkin opetuslapset sanoivat samaa.
36 Sitten Jeesus tuli heidän kanssaan Getsemaneksi kutsuttuun paikkaan, ja hän sanoi opetuslapsille: ”Istukaa tässä sillä aikaa kun menen tuonne rukoilemaan.”
37 Ja hän otti mukaansa Pietarin ja ne kaksi Sebedeuksen poikaa ja alkoi olla murheellinen ja tuskaisan levoton.
38 Sitten hän sanoi heille: ”Sieluni on syvästi murheellinen, aivan kuolemaan asti. Jääkää tähän ja pysykää valveilla minun kanssani.”
39 Ja mentyään vähän matkaa eteenpäin hän lankesi kasvoilleen, rukoili ja sanoi: ”Isäni, jos on mahdollista, niin menköön tämä malja minun ohitseni. Ei kuitenkaan niin kuin minä tahdon, vaan niin kuin sinä.”
40 Ja hän tuli opetuslasten luo ja tapasi heidät nukkumasta, ja hän sanoi Pietarille: ”Ettekö voineet edes yhtä tuntia valvoa minun kanssani?
41 Pysykää valveilla ja rukoilkaa jatkuvasti, jottette joutuisi kiusaukseen. Henki on tietysti altis, mutta liha on heikko.”
42 Taas, toisen kerran, hän meni pois ja rukoili sanoen: ”Isäni, jos tämän ei ole mahdollista mennä ohi minun sitä juomatta, niin tapahtukoon sinun tahtosi.”
43 Ja hän tuli taas ja tapasi heidät nukkumasta, sillä heidän silmänsä olivat raukeat.
44 Niin hän jätti heidät, meni taas pois ja rukoili kolmannen kerran sanoen jälleen samat sanat.
45 Sitten hän tuli opetuslasten luo ja sanoi heille: ”Tällaisena aikana te nukutte ja lepäätte! Katso! Se hetki on tullut lähelle, jona Ihmisen Poika kavalletaan syntisten käsiin.
46 Nouskaa, lähdetään. Katso! Kavaltajani on tullut lähelle.”
47 Ja hänen vielä puhuessaan, katso, Juudas, yksi niistä kahdestatoista, tuli ja hänen kanssaan suuri joukko ihmisiä ylipappien ja kansan vanhinten luota miekat ja nuijat mukanaan.
48 Mutta hänen kavaltajansa oli antanut heille tunnusmerkin sanoen: ”Se jota minä suutelen, hän se on; pidättäkää hänet.”
49 Ja hän meni suoraan Jeesuksen luo ja sanoi: ”Terve, rabbi!” ja suuteli häntä hyvin hellästi.
50 Mutta Jeesus sanoi hänelle: ”Ystävä, mitä varten olet täällä?” Sitten he astuivat esiin, kävivät käsiksi Jeesukseen ja pidättivät hänet.
51 Mutta katso, yksi niistä, jotka olivat Jeesuksen kanssa, ojensi kätensä ja veti miekkansa ja iski ylimmäisen papin orjaa ja sivalsi häneltä korvan.
52 Silloin Jeesus sanoi hänelle: ”Pistä miekkasi takaisin paikalleen, sillä kaikki, jotka miekan ottavat, ne miekkaan tuhoutuvat.
53 Vai luuletko, etten voi vedota Isääni, niin että hän toimittaisi minulle heti paikalla enemmän kuin kaksitoista legioonaa enkeleitä?
54 Kuinka siinä tapauksessa täyttyisivät Raamatun kirjoitukset, joiden mukaan näin täytyy tapahtua?”
55 Sillä hetkellä Jeesus sanoi ihmisjoukoille: ”Kuin ryöstäjää vastaanko te olette lähteneet miekat ja nuijat mukananne ottamaan minua kiinni? Päivä toisensa jälkeen minulla oli tapana istua temppelissä opettamassa, ja kuitenkaan ette pidättäneet minua.
56 Mutta kaikki tämä on tapahtunut, jotta profeettojen kirjoitukset täyttyisivät.” Silloin kaikki opetuslapset jättivät hänet ja pakenivat.
57 Ne, jotka pidättivät Jeesuksen, veivät hänet ylimmäisen papin Kaifaan luo, jonne kirjanoppineet ja vanhimmat olivat kokoontuneet.
58 Mutta Pietari seurasi häntä hyvän matkan päässä ylimmäisen papin sisäpihaan asti, ja mentyään sisäpuolelle hän istui palvelijoiden pariin nähdäkseen lopputuloksen.
59 Sillä välin ylipapit ja koko sanhedrin etsivät väärää todistusta Jeesusta vastaan surmatakseen hänet,
60 mutta eivät löytäneet yhtään, vaikka monia vääriä todistajia astui esiin. Myöhemmin astui esiin kaksi,
61 jotka sanoivat: ”Tämä mies sanoi: ’Minä voin hajottaa maahan Jumalan temppelin ja rakentaa sen kolmessa päivässä.’”
62 Silloin ylimmäinen pappi nousi ja sanoi hänelle: ”Etkö vastaa mitään? Mitä nämä todistavat sinua vastaan?”
63 Mutta Jeesus oli vaiti. Niinpä ylimmäinen pappi sanoi hänelle: ”Minä vannotan sinua elävän Jumalan kautta sanomaan meille, oletko sinä Kristus, Jumalan Poika!”
64 Jeesus sanoi hänelle: ”Sinä itse sanoit sen. Mutta minä sanon teille: tästä lähin tulette näkemään Ihmisen Pojan istuvan voiman oikealla puolella ja tulevan taivaan pilvien päällä.”
65 Silloin ylimmäinen pappi repäisi päällysvaippansa ja sanoi: ”Hän on rienannut! Mitä me enää todistajia tarvitsemme? Katso! Nyt olette kuulleet rienauksen.
66 Mikä on mielipiteenne?” He vastasivat sanoen: ”Hän on ansainnut kuoleman.”
67 Sitten he sylkivät hänen kasvoilleen ja löivät häntä nyrkeillään. Toiset läimäyttivät häntä kasvoihin
68 ja sanoivat: ”Profetoi meille, Kristus. Kuka se on, joka sinua löi?”
69 Mutta Pietari istui ulkona sisäpihassa, ja muuan palvelustyttö tuli hänen luokseen ja sanoi: ”Sinäkin olit Jeesuksen, galilealaisen, kanssa!”
70 Mutta hän kielsi sen heidän kaikkien edessä sanoen: ”En tiedä mistä puhut.”
71 Kun hän oli mennyt ulos porttirakennukseen, toinen tyttö huomasi hänet ja sanoi siellä oleville: ”Tämä mies oli Jeesus Nasaretilaisen kanssa.”
72 Ja taas hän kielsi sen, valalla vahvistaen: ”En tunne sitä miestä!”
73 Vähän ajan kuluttua tulivat ympärillä seisoskelevat lähelle ja sanoivat Pietarille: ”Varmasti sinäkin olet yksi heistä, sillä sinun murteesihan paljastaa sinut.”
74 Silloin hän rupesi kiroamaan ja vannomaan: ”En tunne sitä miestä!” Ja samassa kiekui kukko.
75 Ja Pietari muisti ne sanat, jotka Jeesus oli sanonut, nimittäin: ”Ennen kuin kukko kiekuu, sinä kiellät minut kolmesti.” Ja hän meni ulos ja itki katkerasti.
matteus 27
27 Aamun tultua kaikki ylipapit ja kansan vanhimmat pitivät neuvottelun Jeesusta vastaan surmatakseen hänet.
2 Ja sidottuaan hänet he veivät hänet pois ja luovuttivat käskynhaltija Pilatukselle.
3 Kun sitten Juudas, joka oli kavaltanut hänet, näki, että hänelle oli langetettu tuomio, hän sai tunnonvaivoja ja vei ne kolmekymmentä hopearahaa takaisin ylipapeille ja vanhimmille
4 ja sanoi: ”Tein syntiä, kun kavalsin vanhurskaan veren.” He sanoivat: ”Mitä se meille kuuluu? Vastaa siitä itse!”
5 Niin hän heitti hopearahat temppeliin ja lähti sieltä ja meni pois ja hirttäytyi.
6 Mutta ylipapit ottivat hopearahat ja sanoivat: ”Ei ole luvallista pudottaa niitä pyhään rahastoon, sillä ne ovat veren hinta.”
7 Neuvoteltuaan yhdessä he ostivat niillä savenvalajan kedon muukalaisten hautaamista varten.
8 Siksi sitä ketoa on kutsuttu ”Verikedoksi” aina tähän päivään asti.
9 Silloin täyttyi se, mikä oli puhuttu profeetta Jeremian välityksellä, joka sanoi: ”Ja he ottivat ne kolmekymmentä hopearahaa, hinnan siitä arvioidusta miehestä, jolle jotkut Israelin pojista määräsivät hinnan,
10 ja he antoivat ne savenvalajan kedosta, niin kuin Jehova oli minua käskenyt.”
11 Jeesus seisoi nyt käskynhaltijan edessä, ja käskynhaltija teki hänelle kysymyksen: ”Oletko sinä juutalaisten kuningas?” Jeesus vastasi: ”Sinä itse sanot sen.”
12 Mutta ylipappien ja vanhinten syyttäessä häntä hän ei vastannut mitään.
13 Silloin Pilatus sanoi hänelle: ”Etkö kuule, kuinka paljon he todistavat sinua vastaan?”
14 Mutta hän ei vastannut hänelle, ei sanaakaan, niin että käskynhaltija ihmetteli suuresti.
15 Käskynhaltijan tapana oli aina juhlan aikana päästää ihmisjoukolle vapaaksi joku vanki, jonka se tahtoi.
16 Juuri siihen aikaan heillä oli kuuluisa vanki, jota sanottiin Barabbaaksi.
17 Niinpä kun ihmiset olivat kokoontuneet, Pilatus sanoi heille: ”Kumman tahdotte minun päästävän teille vapaaksi, Barabbaan vai Jeesuksen, jota sanotaan Kristukseksi?”
18 Hän näet tiesi, että he olivat luovuttaneet hänet kateudesta.
19 Sitä paitsi hänen istuessaan tuomarinistuimella hänen vaimonsa lähetti sanomaan hänelle: ”Älä ole missään tekemisissä sen vanhurskaan miehen kanssa, sillä minä kärsin paljon tänään unessa hänen takiaan.”
20 Mutta ylipapit ja vanhimmat taivuttivat ihmisjoukot pyytämään Barabbasta, mutta surmauttamaan Jeesuksen.
21 Vastatessaan käskynhaltija sanoi heille: ”Kumman näistä kahdesta tahdotte minun päästävän teille vapaaksi?” He sanoivat: ”Barabbaan.”
22 Pilatus sanoi heille: ”Mitä minä sitten teen Jeesukselle, jota sanotaan Kristukseksi?” He kaikki sanoivat: ”Pantakoon paaluun!”
23 Hän sanoi: ”Mitä pahaa hän sitten on tehnyt?” Mutta he huusivat huutamistaan yhä enemmän: ”Pantakoon paaluun!”
24 Nähdessään, ettei mikään auttanut, vaan että oli pikemminkin nousemassa mellakka, Pilatus otti vettä ja pesi kätensä ihmisjoukon edessä ja sanoi: ”Minä olen viaton tämän miehen vereen. Vastatkaa siitä itse.”
25 Siihen kaikki kansa sanoi vastaukseksi: ”Tulkoon hänen verensä meidän päällemme ja meidän lastemme päälle.”
26 Silloin hän päästi heille vapaaksi Barabbaan, mutta Jeesuksen hän ruoskitti ja luovutti paaluun pantavaksi.
27 Sitten käskynhaltijan sotilaat veivät Jeesuksen käskynhaltijan palatsiin ja kokosivat hänen luokseen koko joukko-osaston.
28 Ja he riisuivat hänet ja kietoivat hänet helakanpunaiseen viittaan,
29 ja he punoivat kruunun orjantappuroista ja panivat sen hänen päähänsä ja ruokokepin hänen oikeaan käteensä. Ja he polvistuivat hänen eteensä ja tekivät pilaa hänestä sanoen: ”Terve, juutalaisten kuningas!”
30 Ja he sylkivät hänen päälleen ja ottivat ruokokepin ja alkoivat hakata häntä päähän.
31 Tehtyään hänestä pilaa he lopuksi riisuivat häneltä viitan ja panivat hänen ylleen hänen päällysvaippansa ja veivät hänet pois paaluun pantavaksi.
32 Ulos mennessään he tapasivat Simon-nimisen kyreneläisen miehen. Tämän he pakottivat palvelukseen, kantamaan hänen kidutuspaaluaan.
33 Ja tultuaan paikkaan, jota kutsutaan Golgataksi, toisin sanoen Pääkallonpaikaksi,
34 he antoivat hänelle juotavaksi viiniä, johon oli sekoitettu sappea, mutta maistettuaan sitä hän kieltäytyi juomasta.
35 Kun he olivat panneet hänet paaluun, he jakoivat hänen päällysvaippansa heittämällä arpaa,
36 ja he istuivat ja vartioivat häntä siellä.
37 He myös kiinnittivät hänen päänsä yläpuolelle häntä vastaan kirjoitetun syytöksen: ”Tämä on Jeesus, juutalaisten kuningas.”
38 Silloin pantiin hänen kanssaan paaluun kaksi ryöstäjää, toinen hänen oikealle ja toinen hänen vasemmalle puolelleen.
39 Niin ohikulkijat alkoivat puhua hänestä herjaavasti, ravistelivat päätään
40 ja sanoivat: ”Oi sinä, joka muka hajotat maahan temppelin ja rakennat sen kolmessa päivässä, pelasta itsesi! Jos olet Jumalan poika, niin tule alas kidutuspaalusta!”
41 Samalla tavoin myös ylipapit sekä kirjanoppineet ja vanhimmat alkoivat tehdä hänestä pilaa ja sanoa:
42 ”Muita hän pelasti; itseään hän ei voi pelastaa! Hän on Israelin kuningas; tulkoon nyt alas kidutuspaalusta, niin me uskomme häneen.
43 Hän on pannut luottamuksensa Jumalaan; pelastakoon Hän nyt hänet, jos Hän hänet haluaa, sillä hän sanoi: ’Minä olen Jumalan Poika.’”
44 Samalla tavoin ryöstäjätkin, jotka oli pantu paaluun yhdessä hänen kanssaan, alkoivat häväistä häntä.
45 Kuudennesta tunnista lähtien kaikkeen maahan tuli pimeys yhdeksänteen tuntiin asti.
46 Yhdeksännen tunnin vaiheilla Jeesus huusi suurella äänellä sanoen: ”Eli, Eli, lama sabakhtani?”, se on: ”Jumalani, Jumalani, miksi olet hylännyt minut?”
47 Sen kuullessaan jotkut siinä seisovista sanoivat: ”Tämä mies huutaa Eliaa.”
48 Ja heti yksi heistä juoksi ja otti sienen ja kasteli sen hapanviinillä ja pani sen ruokokepin päähän ja alkoi antaa hänelle juotavaa.
49 Mutta muut sanoivat: ”Anna hänen olla! Katsotaan, tuleeko Elia pelastamaan häntä.” [Eräs toinen mies otti keihään ja lävisti hänen kylkensä, ja verta ja vettä tuli ulos.]
50 Taas Jeesus huusi suurella äänellä ja antoi henkensä.
51 Ja katso, pyhäkön esirippu repesi kahtia, ylhäältä alas asti, ja maa järisi, ja kalliot halkesivat.
52 Ja muistohaudat avautuivat, ja monta poisnukahtaneiden pyhien ruumista nousi ylös
53 (ja muistohaudoilta hänen herättämisensä jälkeen lähteneitä henkilöitä meni pyhään kaupunkiin), ja ne tulivat monien näkyviin.
54 Mutta kun upseeri ja ne, jotka hänen kanssaan vartioivat Jeesusta, näkivät maanjäristyksen ja sen mitä tapahtui, he pelästyivät kovasti ja sanoivat: ”Varmasti tämä oli Jumalan Poika.”
55 Lisäksi siellä oli matkan päästä katselemassa monia naisia, jotka olivat seuranneet Jeesusta Galileasta palvellakseen häntä;
56 heidän joukossaan olivat Maria Magdaleena sekä Maria, Jaakobin ja Joseksen äiti, ja Sebedeuksen poikien äiti.
57 Myöhään iltapäivällä tuli sitten rikas Arimatiasta oleva Joosef-niminen mies, joka itsekin oli tullut Jeesuksen opetuslapseksi.
58 Tämä mies meni Pilatuksen luo ja pyysi Jeesuksen ruumista. Silloin Pilatus käski luovuttaa sen.
59 Ja Joosef otti ruumiin, kääri sen puhtaaseen hienoon pellavakankaaseen
60 ja pani sen uuteen muistohautaansa, jonka hän oli louhinut kallioon. Ja vieritettyään suuren kiven muistohaudan ovelle hän meni pois.
61 Mutta Maria Magdaleena ja se toinen Maria jäivät sinne istumaan haudan eteen.
62 Seuraavana päivänä, joka oli valmistuspäivän jälkeinen, ylipapit ja fariseukset kokoontuivat Pilatuksen eteen
63 ja sanoivat: ”Herra, me muistimme, että se petkuttaja vielä elossa ollessaan sanoi: ’Kolmen päivän kuluttua minut on määrä herättää.’
64 Käske sen tähden varmistaa hauta kolmanteen päivään asti, jotteivät hänen opetuslapsensa vain tulisi varastamaan häntä ja sanoisi kansalle: ’Hänet on herätetty kuolleista!’ ja jottei tämä viimeinen petkutus olisi pahempi kuin ensimmäinen.”
65 Pilatus sanoi heille: ”Teillä on vartiosto. Menkää varmistamaan se niin hyvin kuin taidatte.”
66 Niin he menivät ja varmistivat haudan sinetöimällä kiven ja asettamalla vartioston.
matteus 28
28 Sapatin jälkeen, viikon ensimmäisen päivän valjetessa, Maria Magdaleena ja se toinen Maria tulivat katsomaan hautaa.
2 Ja katso, oli tapahtunut suuri maanjäristys, sillä Jehovan enkeli oli tullut alas taivaasta ja lähestyttyään vierittänyt kiven pois ja istui sillä.
3 Hän oli ulkonäöltään kuin salama, ja hänen vaatteensa olivat valkoiset kuin lumi.
4 Niin, pelko häntä kohtaan oli saanut vartiomiehet vapisemaan ja tulemaan kuin kuolleiksi.
5 Mutta enkeli sanoi naisille vastaukseksi: ”Älkää te pelätkö, sillä minä tiedän teidän etsivän Jeesusta, joka pantiin paaluun.
6 Ei hän ole täällä, sillä hänet on herätetty, niin kuin hän sanoi. Tulkaa, katsokaa paikkaa, jossa hän makasi.
7 Ja menkää nopeasti sanomaan hänen opetuslapsilleen, että hänet on herätetty kuolleista, ja katso, hän menee teidän edellänne Galileaan; siellä te näette hänet. Katso! Minä olen sanonut sen teille.”
8 Niin he lähtivät nopeasti muistohaudalta peloissaan ja suuresti iloiten ja juoksivat ilmoittamaan hänen opetuslapsilleen.
9 Ja katso, Jeesus tuli heitä vastaan ja sanoi: ”Päivää!” He lähestyivät, tarttuivat häntä jalkoihin ja kumarsivat häntä.
10 Silloin Jeesus sanoi heille: ”Älkää pelätkö! Menkää, ilmoittakaa veljilleni, että he lähtisivät Galileaan, ja siellä he näkevät minut.”
11 Heidän ollessaan matkalla, katso, muutamat vartiostosta menivät kaupunkiin ja ilmoittivat ylipapeille kaiken, mitä oli tapahtunut.
12 Ja kun nämä olivat kokoontuneet vanhinten kanssa ja pitäneet neuvottelun, he antoivat sotilaille riittävän määrän hopearahoja
13 ja sanoivat: ”Sanokaa: ’Hänen opetuslapsensa tulivat yöllä ja varastivat hänet meidän nukkuessamme.’
14 Ja jos tämä tulee käskynhaltijan korviin, niin me taivutamme hänet ja vapautamme teidät huolesta.”
15 Niin he ottivat hopearahat ja tekivät niin kuin heitä oli neuvottu, ja tätä puhetta on levitetty laajalti juutalaisten keskuudessa aina tähän päivään saakka.
16 Mutta ne yksitoista opetuslasta menivät Galileaan sille vuorelle, josta Jeesus oli sopinut heidän kanssaan,
17 ja kun he näkivät hänet, niin he kumarsivat, mutta jotkut epäilivät.
18 Ja Jeesus lähestyi ja puhui heille sanoen: ”Minulle on annettu kaikki valta taivaassa ja maan päällä.
19 Menkää sen tähden ja tehkää opetuslapsia kaikkien kansakuntien ihmisistä, kastakaa heidät Isän ja Pojan ja pyhän hengen nimessä
20 ja opettakaa heitä noudattamaan kaikkea, mitä olen käskenyt teidän noudattaa. Ja katso, minä olen teidän kanssanne kaikkina päivinä asiainjärjestelmän päättymiseen asti.”
markus 1
1 Jeesusta Kristusta koskevan hyvän uutisen alku:
2 Niin kuin profeetta Jesajaan on kirjoitettu: ”(Katso! Minä lähetän kasvojesi edellä sanansaattajani, joka valmistaa tiesi.)
3 Kuunnelkaa! Joku huutaa erämaassa: ’Valmistakaa Jehovan tie, tehkää hänen kulkutiensä suoriksi’”,
4 niin Johannes, se kastaja, ilmaantui erämaahan ja saarnasi kastetta vertauskuvaksi katumuksesta syntien anteeksi antamiseksi.
5 Sen johdosta koko Juudean alue ja kaikki Jerusalemin asukkaat suuntasivat kulkunsa hänen luokseen, ja hän kastoi heidät Jordanvirrassa, kun he tunnustivat avoimesti syntinsä.
6 Ja Johanneksella oli yllään kamelinkarvavaate ja kupeillaan nahkavyö, ja hän söi kulkusirkkoja ja luonnonhunajaa.
7 Ja hän saarnasi sanoen: ”Minun jälkeeni tulee minua voimakkaampi, jonka sandaalien hihnoja en ole kelvollinen kumartuneena irrottamaan.
8 Minä kastoin teidät vedellä, mutta hän kastaa teidät pyhällä hengellä.”
9 Niinä päivinä Jeesus tuli Galilean Nasaretista ja Johannes kastoi hänet Jordanissa.
10 Ja heti vedestä noustuaan hän näki taivaiden jakautuvan kahtia ja hengen niin kuin kyyhkysen laskeutuvan hänen päälleen,
11 ja taivaista kuului ääni: ”Sinä olet minun rakas Poikani; olen hyväksynyt sinut.”
12 Ja heti henki ajoi hänet erämaahan.
13 Niin hän oli erämaassa neljäkymmentä päivää ja Saatana kiusasi häntä, ja hän oli villieläinten parissa, mutta enkelit palvelivat häntä.
14 Kun sitten Johannes oli pidätetty, Jeesus meni Galileaan ja saarnasi Jumalan hyvää uutista
15 ja sanoi: ”Määräaika on täyttynyt, ja Jumalan valtakunta on tullut lähelle. Katukaa ja uskokaa hyvään uutiseen.”
16 Kävellessään Galileanmeren rantaa hän näki Simonin ja Andreaan, Simonin veljen, heittämässä heittoverkkojaan mereen, sillä he olivat kalastajia.
17 Niin Jeesus sanoi heille: ”Tulkaa minun perässäni, niin minä teen teistä ihmisten kalastajia.”
18 Ja heti he jättivät verkkonsa ja seurasivat häntä.
19 Ja mentyään vähän edemmäksi hän näki Jaakobin, Sebedeuksen pojan, ja Johanneksen, hänen veljensä, juuri kun he olivat veneessään kunnostamassa verkkojaan,
20 ja viipymättä hän kutsui heidät. He vuorostaan jättivät isänsä Sebedeuksen palkkalaisineen veneeseen ja lähtivät hänen peräänsä.
21 Ja he menivät Kapernaumiin. Heti kun oli sapatti, hän meni synagogaan ja alkoi opettaa.
22 Ja ihmiset olivat perin pohjin hämmästyneitä hänen opetustavastaan, sillä hän opetti heitä niin kuin sellainen, jolla on valta, eikä niin kuin kirjanoppineet.
23 Juuri samaan aikaan heidän synagogassaan oli myös epäpuhtaan hengen vallassa oleva mies, ja hän huusi
24 sanoen: ”Mitä tekemistä meillä on sinun kanssasi, Jeesus Nasaretilainen? Tulitko tuhoamaan meitä? Tiedän tarkalleen kuka olet, Jumalan Pyhä.”
25 Mutta Jeesus nuhteli sitä sanoen: ”Ole vaiti ja tule ulos hänestä!”
26 Ja kun epäpuhdas henki oli syössyt hänet kouristukseen ja huutanut kovalla äänellä, se tuli ulos hänestä.
27 Kaikki olivat tästä niin hämmästyneitä, että he alkoivat pohtia keskenään sanoen: ”Mitä tämä on? Uutta opetusta! Hän käskee arvovaltaisesti epäpuhtaita henkiäkin, ja ne tottelevat häntä.”
28 Niin sanoma hänestä levisi heti kaikkiin suuntiin koko siihen Galilean ympäristöseutuun.
29 Ja he lähtivät heti synagogasta ja menivät Simonin ja Andreaan kotiin Jaakobin ja Johanneksen kanssa.
30 Mutta Simonin anoppi makasi sairaana kuumeessa, ja he kertoivat hänestä heti Jeesukselle.
31 Ja hän meni hänen luokseen ja nosti hänet ylös ottaen häntä kädestä, ja kuume lähti hänestä, ja hän alkoi palvella heitä.
32 Illan tultua, kun aurinko oli laskenut, hänen luokseen alettiin tuoda kaikkia sairaina olevia ja demonien riivaamia,
33 ja koko kaupunki kokoontui aivan oven eteen.
34 Niin hän paransi useita, jotka sairastivat monenlaisia tauteja, ja hän ajoi ulos monia demoneja, mutta hän ei antanut demonien puhua, koska ne tiesivät hänen olevan Kristus.
35 Ja varhain aamulla, kun oli vielä pimeä, hän nousi ja meni ulos ja lähti syrjäiseen paikkaan, ja siellä hän alkoi rukoilla.
36 Mutta Simon ja ne, jotka olivat hänen kanssaan, etsivät häntä kovasti
37 ja löysivät hänet, ja he sanoivat hänelle: ”Kaikki etsivät sinua.”
38 Mutta hän sanoi heille: ”Mennään jonnekin muualle, läheisiin pikkukaupunkeihin, jotta minä sielläkin saarnaisin, sillä sitä tarkoitusta varten olen lähtenyt.”
39 Ja hän meni ja saarnasi heidän synagogissaan kautta koko Galilean ja ajoi demonit ulos.
40 Hänen luokseen tuli myös spitaalinen mies ja esitti hänelle hartaan pyynnön, jopa polvistuen, ja sanoi hänelle: ”Jos vain haluat, niin sinä voit puhdistaa minut.”
41 Tällöin hän liikuttui säälistä, ja hän ojensi kätensä, kosketti häntä ja sanoi hänelle: ”Minä haluan. Puhdistu.”
42 Ja heti spitaali hävisi hänestä, ja hän puhdistui.
43 Lisäksi hän antoi hänelle tiukat määräykset ja lähetti hänet heti pois
44 ja sanoi hänelle: ”Katso, ettet kerro kenellekään mitään, vaan mene näyttämään itsesi papille ja uhraa puhdistumisestasi se, mitä Mooses on käskenyt, todistukseksi heille.”
45 Mutta mentyään pois mies rupesi kovasti julistamaan tätä sanomaa ja levittämään sitä laajalle, niin ettei Jeesus enää voinut mennä avoimesti mihinkään kaupunkiin, vaan hän pysytteli ulkopuolella syrjäisissä paikoissa. Silti hänen luokseen tultiin joka puolelta.
markus 2
2 Muutamien päivien kuluttua hän kuitenkin taas meni Kapernaumiin, ja hänen kerrottiin olevan kotona.
2 Sen johdosta kokoontui monia, jopa niin useita, ettei ollut enää tilaa, ei edes oven tienoilla, ja hän alkoi puhua heille sanaa.
3 Ja hänen luokseen tuotiin halvaantunutta, jota neljä kantoi.
4 Mutta koska he eivät voineet tuoda häntä aivan Jeesuksen luo ihmisjoukon vuoksi, niin he purkivat katon siltä kohdalta, missä hän oli, ja kaivettuaan aukon he laskivat alas kantovuoteen, jolla halvaantunut mies makasi.
5 Ja kun Jeesus näki heidän uskonsa, hän sanoi halvaantuneelle: ”Lapsi, syntisi ovat anteeksi annetut.”
6 Mutta siellä oli istumassa joitakuita kirjanoppineita, ja he järkeilivät sydämessään:
7 ”Miksi tämä mies puhuu tällä tavoin? Hän rienaa. Kuka muu voi antaa syntejä anteeksi kuin yksi, Jumala?”
8 Mutta havaittuaan heti henkensä avulla, että he sillä tavoin järkeilivät itsekseen, Jeesus sanoi heille: ”Miksi järkeilette tätä sydämessänne?
9 Kumpi on helpompaa, sanoa halvaantuneelle: ’Syntisi ovat anteeksi annetut’ vai sanoa: ’Nouse ja ota kantovuoteesi ja kävele’?
10 Mutta tietääksenne, että Ihmisen Pojalla on valta antaa syntejä anteeksi maan päällä” – hän sanoi halvaantuneelle –
11 ”minä sanon sinulle: nouse, ota kantovuoteesi ja mene kotiisi.”
12 Tällöin hän nousi ja otti heti kantovuoteensa ja käveli ulos kaikkien editse, niin että he olivat kaikki aivan haltioissaan, ja he kirkastivat Jumalaa sanoen: ”Tällaista emme ole koskaan nähneet.”
13 Taas hän meni ulos meren rannalle, ja kaikkea väkeä tuli jatkuvasti hänen luokseen, ja hän alkoi opettaa heitä.
14 Mutta kulkiessaan eteenpäin hän näki Leevin, Alfeuksen pojan, istuvan veroasemalla, ja hän sanoi hänelle: ”Ole minun seuraajani.” Ja hän nousi ja seurasi häntä.
15 Myöhemmin Jeesus sattui olemaan pitkällään pöydän ääressä hänen talossaan, ja monia veronkantajia ja syntisiä oli pitkällään pöydän ääressä hänen ja hänen opetuslastensa kanssa, sillä heitä oli monta ja he alkoivat seurata häntä.
16 Mutta kun fariseusten kirjanoppineet näkivät, että hän söi syntisten ja veronkantajien kanssa, he sanoivat hänen opetuslapsilleen: ”Syökö hän veronkantajien ja syntisten kanssa?”
17 Tämän kuultuaan Jeesus sanoi heille: ”Ne, jotka ovat voimakkaita, eivät tarvitse lääkäriä, vaan ne, jotka ovat sairaita. Minä en tullut kutsumaan vanhurskaita, vaan syntisiä.”
18 Ja Johanneksen opetuslapsilla ja fariseuksilla oli tapana paastota. Niinpä he tulivat ja sanoivat hänelle: ”Minkä vuoksi Johanneksen opetuslapsilla ja fariseusten opetuslapsilla on tapana paastota, mutta sinun opetuslapsillasi ei ole tapana paastota?”
19 Ja Jeesus sanoi heille: ”Eivät kai sulhasen ystävät voi paastota, kun sulhanen on heidän luonaan? Niin kauan kuin heillä on sulhanen luonaan, he eivät voi paastota.
20 Mutta päivät tulevat, jolloin sulhanen otetaan heiltä pois, ja silloin, sinä päivänä, he paastoavat.
21 Ei kukaan ompele kutistamattomasta kankaasta paikkaa vanhaan päällysvaippaan; muutoin sen täysi voima repii sitä, uusi vanhaa, ja repeämä tulee pahemmaksi.
22 Ei myöskään kukaan kaada uutta viiniä vanhoihin viinileileihin; muutoin viini halkaisee leilit ja viini menetetään samoin kuin leilitkin; vaan uusi viini kaadetaan uusiin viinileileihin.”
23 Ja tapahtui, että hän oli kulkemassa viljapeltojen halki sapattina, ja hänen opetuslapsensa rupesivat edetessään nyhtämään tähkäpäitä.
24 Niin fariseukset kävivät sanomaan hänelle: ”Katsohan! Miksi he tekevät sapattina sellaista, mikä ei ole luvallista?”
25 Mutta hän sanoi heille: ”Ettekö ole koskaan lukeneet, mitä Daavid teki, kun hänelle tuli puute ja nälkä, hänelle ja hänen kanssaan olleille miehille,
26 kuinka hän ylipappi Abjataria koskevan kertomuksen mukaan meni Jumalan huoneeseen ja söi esillepanoleivät, joita muiden ei ole lupa syödä kuin pappien, ja antoi myös miehille, jotka olivat hänen kanssaan?”
27 Niin hän sanoi heille vielä: ”Sapatti tuli olemaan ihmisen tähden eikä ihminen sapatin tähden;
28 siksi Ihmisen Poika on sapatinkin Herra.”
markus 3
3 Ja hän meni taas synagogaan, ja siellä oli mies, jolla oli kuivettunut käsi.
2 Niinpä he pitivät häntä tarkkaan silmällä nähdäkseen, parantaisiko hän miehen sapattina, jotta he voisivat syyttää häntä.
3 Ja hän sanoi miehelle, jonka käsi oli surkastunut: ”Nouse ja tule tänne keskelle.”
4 Sen jälkeen hän sanoi heille: ”Onko sapattina luvallista tehdä hyvää vai tehdä pahaa, pelastaa vai tappaa sielu?” Mutta he pysyivät vaiti.
5 Ja katsottuaan ympärilleen heihin närkästyneenä, perin pohjin murheissaan heidän sydämensä tunnottomuudesta, hän sanoi miehelle: ”Ojenna kätesi.” Ja hän ojensi, ja hänen kätensä palautui ennalleen.
6 Silloin fariseukset menivät ulos ja alkoivat heti pitää Herodeksen puoluelaisten kanssa neuvottelua häntä vastaan surmatakseen hänet.
7 Mutta Jeesus poistui opetuslapsineen meren rannalle, ja suuri joukko Galileasta ja Juudeasta seurasi häntä.
8 Vieläpä Jerusalemista ja Idumeasta ja Jordanin toiselta puolelta ja Tyroksen ja Sidonin ympäriltä tuli hänen luokseen suuri joukko kuultuaan, kuinka monia tekoja hän teki.
9 Ja hän käski opetuslapsiaan pitämään jatkuvasti pientä venettä valmiina häntä varten, jottei ihmisjoukko tungeksisi hänen päälleen.
10 Hän näet paransi monia, ja seurauksena oli, että kaikki ne, joilla oli tuskallisia tauteja, tunkeutuivat hänen päälleen koskettaakseen häntä.
11 Jopa epäpuhtaat hengetkin hänet nähdessään heittäytyivät aina hänen eteensä ja huusivat sanoen: ”Sinä olet Jumalan Poika.”
12 Mutta monta kertaa hän ankarasti kielsi niitä tekemästä häntä tunnetuksi.
13 Ja hän nousi vuorelle ja kutsui luokseen ne, jotka hän tahtoi, ja he menivät hänen luokseen.
14 Ja hän muodosti ryhmäksi kaksitoista, jotka hän myös nimitti ”apostoleiksi”, jotta he pysyisivät hänen kanssaan ja jotta hän lähettäisi heidät saarnaamaan
15 ja heillä olisi valta ajaa ulos demoneja.
16 Ja ne kaksitoista, jotka hän muodosti ryhmäksi, olivat Simon, jolle hän antoi myös lisänimen Pietari,
17 ja Jaakob, Sebedeuksen poika, ja Johannes, Jaakobin veli,(hän antoi näille myös lisänimen Boanerges, joka merkitsee: ukkosenjylinän pojat)
18 ja Andreas ja Filippus ja Bartolomeus ja Matteus ja Tuomas ja Jaakob, Alfeuksen poika, ja Taddeus ja Simon Kananeus
19 ja Juudas Iskariot, joka myöhemmin kavalsi hänet. Ja hän meni taloon.
20 Taaskin kokoontui ihmisjoukko, niin että he eivät voineet edes syödä ateriaa.
21 Mutta kun hänen omaisensa kuulivat siitä, he lähtivät ottamaan häntä huostaansa, sillä he sanoivat: ”Hän on järjiltään.”
22 Kirjanoppineetkin, jotka tulivat alas Jerusalemista, sanoivat: ”Hänessä on Beelsebub, ja hän ajaa demonit ulos demonien hallitsijan avulla.”
23 Niinpä hän kutsuttuaan heidät luokseen sanoi heille kuvauksin: ”Kuinka Saatana voi ajaa ulos Saatanan?
24 Jos valtakunta jakautuu itseään vastaan, niin eihän se valtakunta voi pysyä pystyssä;
25 ja jos talo jakautuu itseään vastaan, niin se talo ei voi pysyä pystyssä.
26 Samoin jos Saatana on noussut itseään vastaan ja jakautunut, niin hän ei voi pysyä pystyssä, vaan on lähestymässä loppuaan.
27 Eihän kukaan, joka on päässyt voimakkaan miehen taloon, voi ryöstää hänen irtaimistoaan, ellei hän ensin sido tuota voimakasta miestä; ja sitten hän ryöstää hänen talonsa.
28 Totisesti minä sanon teille, että kaikki annetaan ihmisten pojille anteeksi, mihin synteihin ja rienaukseen he sitten rienaten syyllistyvätkin.
29 Mutta se, joka rienaa pyhää henkeä, ei saa ikinä anteeksi, vaan on syyllinen ikuiseen syntiin.”
30 Tämä siksi, että he sanoivat: ”Hänessä on epäpuhdas henki.”
31 Ja hänen äitinsä ja veljensä tulivat, ja seisoessaan ulkopuolella he lähettivät hänelle sanan kutsuakseen häntä.
32 Ja hänen ympärillään istui joukko ihmisiä, joten he sanoivat hänelle: ”Katso! Äitisi ja veljesi tuolla ulkona kysyvät sinua.”
33 Mutta hän sanoi heille vastaukseksi: ”Ketkä ovat äitini ja veljeni?”
34 Ja katsottuaan ympärilleen niihin, jotka istuivat piirissä hänen ympärillään, hän sanoi: ”Katso, äitini ja veljeni!
35 Se, joka tekee Jumalan tahdon, on minun veljeni ja sisareni ja äitini.”
markus 4
4 Ja hän rupesi taas opettamaan meren rannalla. Ja hyvin suuri joukko ihmisiä kokoontui hänen lähelleen, joten hän astui veneeseen ja istui siinä merellä, mutta koko meren rannalla oleva ihmisjoukko oli maalla.
2 Niin hän alkoi opettaa heille monia asioita kuvauksin ja sanoi heille opettaessaan:
3 ”Kuunnelkaa. Katso! Kylväjä lähti kylvämään.
4 Ja hänen kylväessään osa siemenestä putosi tien varteen, ja linnut tulivat ja söivät sen.
5 Ja osa putosi kallioiseen paikkaan, jossa sillä ei tietenkään ollut paljon maata, ja se nousi heti oraalle, koska sillä ei ollut syvälti maata.
6 Mutta kun aurinko nousi, se paahtui, ja koska sillä ei ollut juurta, se kuihtui.
7 Ja osa putosi orjantappuroiden sekaan, ja orjantappurat nousivat ja tukahduttivat sen, eikä se tuottanut hedelmää.
8 Mutta toiset putosivat hyvään maahan, ja ne nousivat ja kasvoivat ja alkoivat tuottaa hedelmää, ja ne kantoivat kolmikymmen- ja kuusikymmen- ja satakertaisesti.”
9 Ja hän sanoi lisäksi: ”Jolla on korvat kuunnella, se kuunnelkoon.”
10 Kun hän sitten oli jäänyt yksin, alkoivat hänen ympärillään olevat sekä ne kaksitoista kysellä häneltä näistä kuvauksista.
11 Niin hän sanoi heille: ”Teille on annettu Jumalan valtakunnan pyhä salaisuus, mutta noille ulkopuolella oleville kaikki esiintyy kuvauksina,
12 jotta vaikka he katsovat, he katsoisivat eivätkä kuitenkaan näkisi, ja vaikka he kuulevat, he kuulisivat eivätkä kuitenkaan tajuaisi merkitystä eivätkä koskaan kääntyisi takaisin eikä heille annettaisi anteeksi.”
13 Edelleen hän sanoi heille: ”Ette ymmärrä tätä kuvausta; kuinka sitten mahdatte ymmärtää kaikki muut kuvaukset?
14 Kylväjä kylvää sanan.
15 Tien varressa olevat ovat siis niitä, joihin sana kylvetään, mutta heti kun he ovat kuulleet sen, tulee Saatana ja ottaa pois sanan, joka heihin kylvettiin.
16 Ja samaten on kallioisiin paikkoihin kylvettyjä: heti kun he ovat kuulleet sanan, he ottavat sen iloiten vastaan.
17 Mutta heillä ei ole juurta itsessään, vaan he kestävät jonkin aikaa; sitten heti kun ahdistus tai vaino nousee sanan vuoksi, he kompastuvat.
18 On vielä muitakin, orjantappuroiden sekaan kylvettyjä; nämä ovat ne, jotka ovat kuulleet sanan,
19 mutta tämän asiainjärjestelmän huolet ja rikkauden petollinen voima sekä halut muihin asioihin tunkeutuvat sekaan ja tukahduttavat sanan, ja se tulee hedelmättömäksi.
20 Lopuksi hyvään maahan kylvetyt ovat niitä, jotka kuuntelevat sanaa ja vastaanottavat sen suosiollisesti ja kantavat hedelmää kolmikymmen- ja kuusikymmen- ja satakertaisesti.”
21 Ja sitten hän sanoi heille: ”Ei kai lamppua tuoda vakan tai vuoteen alle pantavaksi? Eikö se tuoda lampunjalkaan pantavaksi?
22 Sillä ei ole mitään kätkettyä muuta kuin sitä varten, että se saatettaisiin ilmi; mitään ei ole huolellisesti salattu muuta kuin sitä varten, että se tulisi julki.
23 Jolla on korvat kuunnella, se kuunnelkoon.”
24 Hän sanoi heille edelleen: ”Kiinnittäkää huomiota siihen, mitä kuulette. Millä mitalla te mittaatte, sillä mitataan teille, vieläpä teille lisätään.
25 Sillä sille, jolla on, annetaan lisää, mutta siltä, jolla ei ole, otetaan pois sekin, mikä hänellä on.”
26 Ja sitten hän sanoi: ”Jumalan valtakunta on verrattavissa siihen, kun mies viskaa siemenen maahan,
27 ja hän nukkuu yöllä ja nousee päivällä, ja siemen orastaa ja kasvaa pitkäksi hänen tietämättä miten.
28 Itsestään maa kantaa hedelmää vähitellen: ensin oraan, sitten tähkän, lopuksi täyden jyvän tähkään.
29 Mutta heti kun hedelmä sallii, hän pistää sinne sirpin, koska elonkorjuuaika on tullut.”
30 Ja hän sanoi vielä: ”Mihin vertaisimme Jumalan valtakuntaa, tai millä kuvauksella sen esittäisimme?
31 Se on kuin sinapinsiemen, joka maahan kylvettäessä on pienin kaikista siemenistä, joita on maan päällä,
32 mutta kun se on kylvetty, se nousee ja tulee kaikkia muita vihanneskasveja suuremmaksi ja tekee suuria oksia, niin että taivaan linnut voivat löytää lepopaikan sen varjosta.”
33 Ja monin tällaisin kuvauksin hän puhui heille sanaa, sen mukaan kuin he kykenivät kuuntelemaan.
34 Ilman kuvausta hän ei todellakaan puhunut heille, mutta yksityisesti opetuslapsilleen hän selitti kaikki.
35 Ja sinä päivänä hän illan tultua sanoi heille: ”Lähdetään yli toiselle rannalle.”
36 Niinpä kun he olivat lähettäneet ihmisjoukon pois, he ottivat hänet mukaan, niin kuin hän veneessä oli, ja muitakin veneitä oli hänen seurassaan.
37 Ja puhkesi suuri raju myrskytuuli, ja aallot syöksähtelivät veneeseen, niin että vene oli jo täyttymäisillään.
38 Mutta hän oli perässä ja nukkui pää tyynyllä. Niin he herättivät hänet ja sanoivat hänelle: ”Opettaja, etkö välitä siitä, että me olemme perikadon partaalla?”
39 Silloin hän havahtui ja nuhteli tuulta ja sanoi merelle: ”Vaikene! Ole hiljaa!” Ja tuuli laantui, ja tuli aivan tyyni.
40 Niin hän sanoi heille: ”Miksi olette arkoja? Eikö teillä vieläkään ole uskoa?”
41 Mutta he tunsivat suurta pelkoa, ja he sanoivat toisilleen: ”Kuka tämä oikein on, koska tuuli ja merikin tottelevat häntä?”
markus 5
5 Niin he pääsivät meren toiselle puolelle gerasalaisten maahan.
2 Ja heti hänen astuttuaan veneestä häntä vastaan tuli muistohaudoilta mies, joka oli epäpuhtaan hengen vallassa.
3 Hänellä oli oleskelupaikkansa muistohaudoilla, eikä kukaan ollut siihen mennessä kyennyt sitomaan häntä kiinni ketjullakaan,
4 sillä hänet oli useasti sidottu jalkakahlein ja ketjuin, mutta ketjut hän oli katkaissut ja jalkakahleet suorastaan murskannut, eikä kenelläkään ollut voimaa hillitä häntä.
5 Ja jatkuvasti, yötä päivää, hän huuteli muistohaudoissa ja vuorilla ja viilteli itseään kivillä.
6 Mutta nähtyään Jeesuksen matkan päästä hän juoksi ja kumarsi häntä,
7 ja huudettuaan suurella äänellä hän sanoi: ”Mitä tekemistä minulla on sinun kanssasi, Jeesus, Korkeimman Jumalan Poika? Minä vannotan sinua Jumalan kautta olemaan piinaamatta minua.”
8 Sillä hän oli ollut sanomassa sille: ”Tule ulos miehestä, sinä epäpuhdas henki.”
9 Mutta hän alkoi kysyä häneltä: ”Mikä on nimesi?” Ja hän sanoi hänelle: ”Nimeni on Legioona, sillä meitä on monta.”
10 Ja hän pyysi häneltä hartaasti monta kertaa, ettei hän lähettäisi niitä pois siitä maasta.
11 Siellä oli nyt vuoren luona suuri sikalauma laitumella.
12 Niinpä ne pyysivät häntä hartaasti sanoen: ”Lähetä meidät sikoihin mennäksemme niihin.”
13 Ja hän antoi niille luvan. Silloin epäpuhtaat henget tulivat ulos ja menivät sikoihin, ja lauma, noin kaksituhatta, syöksyi jyrkännettä alas mereen, ja ne hukkuivat mereen toinen toisensa perästä.
14 Mutta niiden paimenet pakenivat ja kertoivat sen kaupungissa ja maaseudulla, ja ihmiset tulivat katsomaan, mitä oikein oli tapahtunut.
15 Niin he tulivat Jeesuksen luo, ja he näkivät demonien riivaaman miehen istuvan pukeutuneena ja tervemielisenä, tämän jossa legioona oli ollut, ja he joutuivat pelon valtaan.
16 Myös ne, jotka olivat olleet näkemässä, kertoivat heille siitä, kuinka tämä oli tapahtunut demonien riivaamalle miehelle, sekä sioista.
17 Ja niin he rupesivat hartaasti pyytämään, että hän menisi pois heidän seuduiltaan.
18 Kun hän sitten oli astumassa veneeseen, niin se demonien riivaamana ollut mies alkoi hartaasti pyytää häneltä, että hän saisi olla edelleen hänen kanssaan.
19 Hän ei kuitenkaan sallinut sitä hänelle, vaan sanoi hänelle: ”Mene kotiin omaistesi luo ja kerro heille kaikki, mitä Jehova on sinulle tehnyt ja mitä armoa hän osoitti sinulle.”
20 Ja hän meni pois ja rupesi julistamaan Dekapoliissa kaikkea, mitä Jeesus oli tehnyt hänelle, ja kaikki alkoivat ihmetellä.
21 Kun Jeesus oli kulkenut veneessä jälleen takaisin vastarannalle, hänen luokseen kokoontui suuri ihmisjoukko, ja hän oli meren rannalla.
22 Nyt tuli yksi synagogan esimiehistä, nimeltä Jairos, ja nähtyään hänet hän lankesi hänen jalkoihinsa
23 ja pyysi häntä hartaasti moneen kertaan sanoen: ”Pieni tyttäreni on menehtymäisillään. Tulisitko panemaan kätesi hänen päälleen, jotta hän tulisi terveeksi ja eläisi.”
24 Silloin hän lähti hänen kanssaan. Ja suuri ihmisjoukko seurasi häntä ja tungeksi häntä vasten.
25 Ja siellä oli nainen, joka oli potenut verenvuotoa kaksitoista vuotta,
26 ja hän oli kärsinyt paljon monen lääkärin hoidossa ja kuluttanut kaikki varansa eikä ollut hyötynyt mitään, vaan pikemminkin käynyt huonommaksi.
27 Kun hän kuuli Jeesusta koskevat asiat, hän tuli ihmisjoukossa takaa ja kosketti hänen päällysvaippaansa,
28 sillä hän toisteli: ”Jos kosketan edes hänen päällysvaippoihinsa, niin tulen terveeksi.”
29 Ja heti hänen verenlähteensä kuivui, ja hän tunsi ruumiissaan parantuneensa tuskallisesta sairaudestaan.
30 Myös Jeesus tunsi heti selvästi itsessään, että hänestä oli lähtenyt voimaa, ja hän kääntyi ympäri ihmisjoukossa ja sanoi: ”Kuka kosketti minun päällysvaippoihini?”
31 Mutta hänen opetuslapsensa sanoivat hänelle: ”Sinä näet ihmisjoukon tungeksivan päällesi, ja sanotko silti: ’Kuka minua kosketti?’”
32 Hän katseli kuitenkin ympärilleen nähdäkseen sen, joka oli tämän tehnyt.
33 Mutta nainen, säikähtäneenä ja vapisten, sillä hän tiesi mitä hänelle oli tapahtunut, tuli ja lankesi maahan hänen eteensä ja sanoi hänelle koko totuuden.
34 Jeesus sanoi hänelle: ”Tytär, sinun uskosi on tehnyt sinut terveeksi. Mene rauhassa ja ole terveenä tuskallisesta sairaudestasi.”
35 Hänen vielä puhuessaan tultiin synagogan esimiehen kotoa sanomaan: ”Tyttäresi kuoli! Miksi vaivata opettajaa enää kauempaa?”
36 Mutta Jeesus, joka sattui kuulemaan puhutun sanan, sanoi synagogan esimiehelle: ”Älä pelkää, usko vain.”
37 Eikä hän antanut kenenkään muun seurata mukanaan kuin Pietarin ja Jaakobin ja Johanneksen, Jaakobin veljen.
38 Niin he tulivat synagogan esimiehen taloon, ja hän näki hälinän ja ne, jotka itkivät ja valittivat suureen ääneen,
39 ja astuttuaan sisään hän sanoi heille: ”Miksi te hälisette ja itkette? Lapsukainen ei ole kuollut, vaan nukkuu.”
40 Tällöin he alkoivat pilkallisesti nauraa hänelle. Mutta ajettuaan heidät kaikki ulos hän otti mukaansa lapsukaisen isän ja äidin ja ne, jotka olivat hänen kanssaan, ja meni sisään sinne, missä lapsukainen oli.
41 Ja hän otti lapsukaista kädestä ja sanoi hänelle: ”Talita qumi”, mikä merkitsee käännettynä: ”Tyttönen, minä sanon sinulle: nouse!”
42 Ja heti tyttönen nousi ja alkoi kävellä; hän oli näet kaksitoistavuotias. Ja he olivat heti aivan haltioissaan suuresta ihastuksesta.
43 Mutta hän kielsi heitä yhä uudelleen antamasta kenellekään tietoa tästä ja sanoi, että tyttöselle piti antaa syötävää.
markus 6
6 Ja hän lähti sieltä ja tuli kotiseudulleen, ja hänen opetuslapsensa seurasivat häntä.
2 Kun tuli sapatti, hän rupesi opettamaan synagogassa, ja useimmat kuulijoista olivat perin pohjin hämmästyneitä ja sanoivat: ”Mistä tämä on saanut nämä? Ja miksi tälle olisi annettu tämä viisaus ja sellaisia voimatekoja tehtäisiin hänen käsiensä välityksellä?
3 Eikö tämä ole se puuseppä, se Marian poika ja Jaakobin ja Joosefin ja Juudaksen ja Simonin veli? Ja eivätkö hänen sisarensa ole täällä meidän parissamme?” Niin he alkoivat kompastua häneen.
4 Mutta Jeesus sanoi heille vielä: ”Ei ole profeetta vailla kunnioitusta muualla kuin kotiseudullaan ja sukulaistensa keskuudessa ja omassa talossaan.”
5 Niinpä hän ei voinut tehdä siellä yhtään voimatekoa, paitsi että hän pani kätensä muutamien sairaiden päälle ja paransi heidät.
6 Hän tosiaankin ihmetteli heidän epäuskoaan. Ja hän teki kierroksen ympäristökyliin ja opetti.
7 Sitten hän kutsui luokseen ne kaksitoista, ja hän rupesi lähettämään heitä kaksittain, ja hän alkoi antaa heille valtaa epäpuhtaisiin henkiin.
8 Hän antoi heille myös käskyn olla ottamatta matkalle muuta kuin vain sauvan, ei leipää, ei eväslaukkua, ei kuparirahaa vyökukkaroihinsa,
9 mutta sitoa sandaalit jalkaansa ja olla käyttämättä kahta aluspukinetta.
10 Edelleen hän sanoi heille: ”Missä menettekin johonkin kotiin, majailkaa siellä, kunnes lähdette siltä paikkakunnalta.
11 Ja missä paikassa teitä ei oteta vastaan eikä teitä kuulla, pudistakaa sieltä pois mennessänne tomu jalkojenne alta todistukseksi heille.”
12 Niin he lähtivät ja saarnasivat, jotta ihmiset katuisivat,
13 ja he ajoivat ulos monia demoneja ja sivelivät moniin sairaisiin öljyä ja paransivat heitä.
14 Se tuli nyt kuningas Herodeksen korviin, sillä Jeesuksen nimi tuli julkiseksi, ja ihmiset sanoivat: ”Johannes, se kastaja, on herätetty kuolleista, ja sen vuoksi voimateot vaikuttavat hänessä.”
15 Mutta toiset sanoivat: ”Se on Elia.” Jotkut taas sanoivat: ”Se on profeetta, niin kuin joku profeetoista.”
16 Mutta kun Herodes kuuli sen, hän sanoi: ”Se Johannes, jonka minä mestasin, se on herätetty.”
17 Sillä Herodes itse oli lähettänyt pidättämään Johanneksen ja sitonut hänet vankilaan veljensä Filippoksen vaimon Herodiaan vuoksi, koska hän oli mennyt naimisiin hänen kanssaan.
18 Johannes oli näet toistuvasti sanonut Herodekselle: ”Sinun ei ole lupa pitää veljesi vaimoa.”
19 Mutta Herodias kantoi hänelle kaunaa ja tahtoi kaiken aikaa tappaa hänet, mutta ei voinut.
20 Sillä Herodes pelkäsi Johannesta, koska tiesi hänet vanhurskaaksi ja pyhäksi mieheksi, ja hän piti häntä turvassa. Ja kuunneltuaan häntä hän oli hyvin epätietoinen siitä mitä tehdä; silti hän jatkuvasti kuunteli häntä mielellään.
21 Mutta sopiva päivä tuli, kun Herodes tarjosi syntymäpäivänään illalliset korkea-arvoisimmille miehilleen ja sotapäälliköille ja Galilean ensimmäisille.
22 Ja juuri tämän Herodiaan tytär tuli sisään ja tanssi ja miellytti Herodesta sekä niitä, jotka olivat pitkällään pöydän ääressä hänen kanssaan. Kuningas sanoi neitoselle: ”Pyydä minulta mitä ikinä tahdot, niin minä annan sen sinulle.”
23 Vieläpä hän vannoi hänelle: ”Mitä ikinä pyydät minulta, sen minä annan sinulle, aina puoleen valtakuntaani asti.”
24 Ja hän meni ulos ja sanoi äidilleen: ”Mitä minä pyytäisin?” Hän sanoi: ”Johanneksen, sen kastajan, päätä.”
25 Heti hän meni kiireesti sisään kuninkaan luo ja esitti pyyntönsä sanoen: ”Tahdon, että nyt heti annat minulle lautasella Johannes Kastajan pään.”
26 Vaikka kuningas tuli syvästi murheelliseksi, niin ottaen huomioon valansa ja ne, jotka olivat pitkällään pöydän ääressä, hän ei tahtonut hylätä hänen pyyntöään.
27 Niinpä kuningas lähetti heti henkivartijan ja käski tuoda Johanneksen pään. Ja hän meni ja mestasi hänet vankilassa
28 ja toi hänen päänsä lautasella, ja hän antoi sen neitoselle, ja neitonen antoi sen äidilleen.
29 Kun hänen opetuslapsensa kuulivat siitä, he tulivat ja ottivat hänen ruumiinsa ja panivat sen muistohautaan.
30 Ja apostolit kokoontuivat Jeesuksen eteen ja kertoivat hänelle kaikki, mitä he olivat tehneet ja opettaneet.
31 Ja hän sanoi heille: ”Tulkaa te erilleen syrjäiseen paikkaan ja levähtäkää vähän.” Sillä oli monia tulijoita ja menijöitä, eikä heillä ollut vapaata aikaa edes aterian syömiseen.
32 Niinpä he lähtivät veneellä syrjäiseen paikkaan erilleen.
33 Mutta ihmiset näkivät heidän menevän, ja monet saivat tietää sen, ja he riensivät jalkaisin kaikista kaupungeista sinne koolle ja ehtivät ennen heitä.
34 Ja astuessaan esiin hän näki suuren ihmisjoukon, mutta hänen tuli heitä sääli, sillä he olivat kuin lampaat ilman paimenta. Ja hän rupesi opettamaan heille monia asioita.
35 Oli tullut jo myöhäinen hetki, ja hänen opetuslapsensa tulivat hänen luokseen ja sanoivat: ”Paikka on syrjäinen, ja hetki on jo myöhäinen.
36 Lähetä heidät pois, jotta he menisivät ympärillä olevalle maaseudulle ja kyliin ostamaan itselleen jotakin syötävää.”
37 Vastaukseksi hän sanoi heille: ”Antakaa te heille syötävää.” Tähän he sanoivat hänelle: ”Menemmekö ostamaan kahdellasadalla denaarilla leipiä ja annamme ne heille syötäväksi?”
38 Hän sanoi heille: ”Montako leipää teillä on? Menkää katsomaan!” Saatuaan sen selville he sanoivat: ”Viisi, ja kaksi kalaa.”
39 Ja hän käski kaikkien ihmisten asettua pitkälleen seurueittain vihreälle ruohikolle.
40 Ja he asettuivat maahan sadan ja viidenkymmenen ryhmiin.
41 Otettuaan nyt ne viisi leipää ja kaksi kalaa hän katsoi ylös taivaaseen, esitti siunauksen ja taittoi leivät ja alkoi antaa niitä opetuslapsille, jotta nämä panisivat ne ihmisten eteen; ja hän jakoi ne kaksi kalaa kaikille.
42 Niin he kaikki söivät ja tulivat kylläisiksi,
43 ja he keräsivät palaset, kaksitoista täyttä korillista, lukuun ottamatta kaloja.
44 Ja niitä, jotka söivät näitä leipiä, oli viisituhatta miestä.
45 Ja viipymättä hän vaati opetuslapsiaan astumaan veneeseen ja menemään edellä vastarannalle kohti Betsaidaa, sillä aikaa kun hän itse lähetti ihmisjoukon pois.
46 Mutta jätettyään heille jäähyväiset hän meni vuorelle rukoilemaan.
47 Kun sitten ilta oli tullut, vene oli keskellä merta, mutta hän oli yksin maalla.
48 Ja kun hän näki heidän olevan ahtaalla soutamisessaan, sillä heillä oli vastatuuli, niin hän tuli noin neljännellä yövartiolla heitä kohti kävellen merellä, mutta hän halusi mennä heidän ohitseen.
49 Nähdessään hänen kävelevän merellä he ajattelivat: ”Se on aave!” ja huusivat äänekkäästi.
50 Sillä he kaikki näkivät hänet ja tulivat levottomiksi. Mutta hän puhui heti heidän kanssaan ja sanoi heille: ”Rohkaiskaa mielenne, minä se olen; älkää pelätkö.”
51 Ja hän nousi veneeseen heidän luokseen, ja tuuli laantui. Tällöin he hämmästyivät suuresti sisimmässään,
52 sillä he eivät olleet tajunneet leipien merkitystä, vaan heidän sydämensä pysyi ymmärrykseltään turtuneena.
53 Ja kuljettuaan toiselle puolelle maihin he tulivat Gennesaretiin ja ankkuroivat lähettyville.
54 Mutta heti kun he astuivat veneestä, ihmiset tunsivat hänet,
55 ja he juoksivat ympäri koko sen seudun ja rupesivat kantovuoteilla viemään sairaita sinne, missä kuulivat hänen olevan.
56 Ja missä hän menikin kyliin tai kaupunkeihin tai maaseudulle, he panivat sairaat toreille, ja he pyysivät häneltä hartaasti, että he saisivat koskettaa edes hänen päällysvaippansa reunusta. Ja ketkä vain koskettivat sitä, ne tulivat terveiksi.
markus 7
7 Ja fariseukset ja jotkut kirjanoppineista, jotka olivat tulleet Jerusalemista, kokoontuivat hänen ympärilleen.
2 Ja kun he näkivät, että jotkut hänen opetuslapsistaan söivät ateriansa saastaisin, toisin sanoen pesemättömin, käsin –
3 sillä eivät fariseukset eivätkä ketkään juutalaiset syö, jolleivät he pese käsiään kyynärpäähän saakka, koska he pitävät kiinni entisaikojen miesten perinteestä,
4 ja torilta palattuaan he eivät syö, jolleivät he puhdistaudu vihmomalla, ja on monia muitakin perinteitä, jotka he ovat ottaneet pitääkseen: maljojen ja kannujen ja kupariastioiden kastamisia –,
5 niin nämä fariseukset ja kirjanoppineet kysyivät häneltä: ”Minkä vuoksi sinun opetuslapsesi eivät käyttäydy entisaikojen miesten perinteen mukaisesti, vaan nauttivat ateriansa saastaisin käsin?”
6 Hän sanoi heille: ”Sattuvasti Jesaja profetoi teistä ulkokullatuista, niin kuin on kirjoitettu: ’Tämä kansa kunnioittaa minua huulillaan, mutta sen sydän on hyvin kaukana minusta.
7 Turhaan he jatkavat minun palvomistani, koska he opettavat oppeina ihmisten käskyjä.’
8 Te jätätte Jumalan käskyn sikseen ja pidätte kiinni ihmisten perinteestä.”
9 Lisäksi hän sanoi heille vielä: ”Te syrjäytätte taitavasti Jumalan käskyn pitääksenne perinteenne.
10 Esimerkiksi Mooses sanoi: ’Kunnioita isääsi ja äitiäsi’ ja: ’Olkoon sen loppuna kuolema, joka herjaa isää tai äitiä.’
11 Mutta te sanotte: ’Jos ihminen sanoo isälleen tai äidilleen: ”Mitä minulla onkin, mistä voit saada minulta hyötyä, on korban (toisin sanoen Jumalalle omistettu lahja)”’ –
12 te ette enää anna hänen tehdä yhtään mitään isänsä tai äitinsä hyväksi,
13 ja näin te teette Jumalan sanan pätemättömäksi perinteellänne, jonka olette välittäneet edelleen. Ja paljon tällaista samanlaista te teette.”
14 Niinpä hän kutsui ihmisjoukon taas luokseen ja sanoi heille: ”Kuunnelkaa minua, te kaikki, ja tajutkaa merkitys.
15 Ei mikään, mikä ihmisen ulkopuolelta menee hänen sisäänsä, voi saastuttaa häntä, vaan mikä ihmisestä tulee ulos, se saastuttaa ihmisen.”
16 ——
17 Kun hän sitten oli mennyt ihmisjoukon luota erääseen taloon, hänen opetuslapsensa alkoivat kysellä häneltä tästä kuvauksesta.
18 Niinpä hän sanoi heille: ”Oletteko tekin heidän laillaan vailla havaintokykyä? Ettekö ole selvillä siitä, ettei mikään, mikä ulkopuolelta menee ihmiseen, voi saastuttaa häntä,
19 koska se ei mene sydämeen vaan suolistoon ja kulkeutuu ulos viemäriin?” Näin hän julisti kaikki ruoat puhtaiksi.
20 Edelleen hän sanoi: ”Mikä ihmisestä tulee ulos, se saastuttaa ihmisen,
21 sillä sisältä, ihmisten sydämestä, tulevat ulos vahingolliset järkeilyt: haureudenteot, varkaudet, murhat,
22 aviorikokset, ahnehtiminen, pahuuden teot, petollisuus, irstaus, kateellinen silmä, rienaus, pöyhkeys, järjettömyys.
23 Kaikki tämä paha tulee ulos sisältä ja saastuttaa ihmisen.”
24 Sieltä hän nousi ja meni Tyroksen ja Sidonin seuduille. Ja hän meni erääseen taloon eikä tahtonut kenenkään saavan tietää sitä. Hän ei kuitenkaan voinut jäädä huomaamatta,
25 vaan heti muuan nainen, jonka pienessä tyttäressä oli epäpuhdas henki, kuuli hänestä ja tuli ja heittäytyi hänen jalkojensa juureen.
26 Nainen oli kreikkalainen, kansallisuudeltaan syyrialais-foinikialainen, ja hän pyysi pyytämistään häntä ajamaan demonin ulos hänen tyttärestään.
27 Mutta hän aloitti sanomalla naiselle: ”Anna ensin lasten tulla kylläisiksi, sillä ei ole oikein ottaa lasten leipää ja heittää sitä pienille koirille.”
28 Nainen sanoi kuitenkin hänelle vastaukseksi: ”Niin, herra, ja kumminkin pienet koirat syövät pöydän alla lapsukaisten pudottamia muruja.”
29 Tällöin hän sanoi naiselle: ”Koska tämän sanoit, mene; demoni on lähtenyt tyttärestäsi.”
30 Niin nainen meni kotiinsa ja totesi lapsukaisen olevan vuoteelle laskettuna ja demonin lähteneen.
31 Tullessaan sitten takaisin Tyroksen seuduilta hän meni Sidonin kautta Galileanmeren luo, Dekapoliin seutujen keskitse.
32 Täällä hänen luokseen tuotiin kuuro ja puhevikainen mies, ja häntä pyydettiin hartaasti panemaan kätensä hänen päälleen.
33 Ja hän otti hänet ihmisjoukosta erilleen ja pani sormensa hänen korviinsa ja sylkäistyään kosketti hänen kieltään.
34 Ja hän katsahti ylös taivaaseen, huokaisi syvään ja sanoi hänelle: ”Effata”, toisin sanoen: ”Aukene.”
35 Silloin hänen kuulonsa aukeni ja hänen kielensä pidätin irtosi, ja hän alkoi puhua normaalisti.
36 Sen jälkeen hän kielsi heitä kertomasta kenellekään, mutta mitä enemmän hän heitä kielsi, sitä enemmän he sitä julistivat.
37 He olivat tosiaankin äärimmäisen hämmästyneitä ja sanoivat: ”Hän on tehnyt kaiken hyvin. Hän saa jopa kuurot kuulemaan ja puhumattomat puhumaan.”
markus 8
8 Noina päivinä, kun oli taas suuri joukko ihmisiä eikä heillä ollut mitään syötävää, hän kutsui opetuslapset luokseen ja sanoi heille:
2 ”Minä tunnen sääliä tätä ihmisjoukkoa kohtaan, sillä he ovat viipyneet luonani jo kolme päivää eikä heillä ole mitään syötävää,
3 ja jos lähetän heidät kotiinsa paastoavina, niin he nääntyvät tiellä. Jotkuthan heistä ovat kaukaa.”
4 Mutta hänen opetuslapsensa vastasivat hänelle: ”Mistä kukaan täällä syrjäisessä paikassa voi saada nämä leivillä kylläisiksi?”
5 Silti hän kysyi heiltä vielä: ”Montako leipää teillä on?” He sanoivat: ”Seitsemän.”
6 Ja hän käski ihmisjoukon asettua pitkälleen maahan, ja hän otti ne seitsemän leipää, esitti kiitoksen, taittoi ne ja alkoi antaa niitä opetuslapsilleen tarjoiltavaksi, ja he tarjoilivat ne ihmisjoukolle.
7 Heillä oli myös muutamia pikkukaloja, ja siunattuaan ne hän käski tarjoilla nekin.
8 Niinpä he söivät ja tulivat kylläisiksi, ja he keräsivät tähteiksi jääneet palaset, seitsemän täyttä eväskorillista.
9 Silti heitä oli noin neljätuhatta miestä. Lopuksi hän lähetti heidät pois.
10 Ja hän astui heti veneeseen opetuslapsineen ja tuli Dalmanutan tienoille.
11 Täällä tulivat fariseukset paikalle ja rupesivat väittelemään hänen kanssaan ja pyysivät häneltä tunnusmerkkiä taivaasta pannakseen hänet koetukselle.
12 Niin hän huokaisi syvään hengessään ja sanoi: ”Miksi tämä sukupolvi pyytää tunnusmerkkiä? Totisesti minä sanon: tälle sukupolvelle ei anneta mitään tunnusmerkkiä.”
13 Sen jälkeen hän jätti heidät, astui taas veneeseen ja lähti vastarannalle.
14 Ja he unohtivat ottaa leipiä mukaansa, eikä heillä yhtä leipää lukuun ottamatta ollut mitään mukanaan veneessä.
15 Ja hän alkoi nimenomaan käskeä heitä ja sanoa: ”Pitäkää silmänne auki, varokaa fariseusten hapatetta ja Herodeksen hapatetta.”
16 Niin he ryhtyivät kiistelemään keskenään siitä, ettei heillä ollut leipiä.
17 Hän pani tämän merkille ja sanoi heille: ”Miksi te kiistelette siitä, ettei teillä ole leipiä? Ettekö vielä käsitä ja tajua merkitystä? Onko teidän sydämenne turtunut ymmärrykseltään?
18 ’Vaikka teillä on silmät, ettekö näe, ja vaikka teillä on korvat, ettekö kuule?’ Ja ettekö muista,
19 kun taitoin ne viisi leipää viidelletuhannelle miehelle, kuinka monta täyttä korillista palasia te keräsitte?” He sanoivat hänelle: ”Kaksitoista.”
20 ”Kun taitoin ne seitsemän neljälletuhannelle miehelle, kuinka monta täyttä eväskorillista palasia te keräsitte?” Ja he sanoivat hänelle: ”Seitsemän.”
21 Sen jälkeen hän sanoi heille: ”Ettekö vieläkään tajua merkitystä?”
22 He tulivat nyt Betsaidaan. Täällä hänen luokseen tuotiin sokea, ja häntä pyydettiin hartaasti koskettamaan tätä.
23 Ja hän otti sokeaa kädestä, vei hänet kylän ulkopuolelle, ja sylkäistyään hänen silmiinsä hän pani kätensä hänen päälleen ja alkoi kysyä häneltä: ”Näetkö mitään?”
24 Ja mies katsoi ylös ja sanoi: ”Näen ihmisiä, sillä havaitsen sellaista, mikä näyttää puilta, mutta ne kävelevät.”
25 Sitten hän taas pani kätensä miehen silmille, ja mies näki selvästi ja palautui ennalleen ja näki kaiken terävästi.
26 Niin hän lähetti hänet kotiin ja sanoi: ”Mutta älä mene kylään.”
27 Jeesus ja hänen opetuslapsensa lähtivät nyt Filippoksen Kesarean kyliin, ja matkalla hän alkoi kysellä opetuslapsiltaan sanoen heille: ”Kenen ihmiset sanovat minun olevan?”
28 He sanoivat hänelle: ”Johannes Kastajan, ja toiset Elian, jotkut taas jonkun profeetoista.”
29 Ja hän teki heille kysymyksen: ”Entä kenen te itse sanotte minun olevan?” Pietari sanoi hänelle vastaukseksi: ”Sinä olet Kristus.”
30 Tällöin hän kielsi jyrkästi heitä kertomasta kenellekään hänestä.
31 Hän rupesi myös opettamaan heille, että Ihmisen Pojan täytyi kärsiä paljon ja että vanhinten ja ylipappien ja kirjanoppineiden täytyi hylätä hänet ja että hänen täytyi tulla tapetuksi ja nousta ylös kolme päivää myöhemmin.
32 Ja tämän asian hän esitti suorapuheisesti. Mutta Pietari vei hänet sivuun ja rupesi nuhtelemaan häntä.
33 Hän kääntyi, katsoi opetuslapsiinsa ja nuhteli Pietaria ja sanoi: ”Väisty taakseni, Saatana, koska sinä et ajattele Jumalan ajatuksia, vaan ihmisten.”
34 Hän kutsui nyt luokseen ihmisjoukon sekä opetuslapsensa ja sanoi heille: ”Jos joku tahtoo tulla minun perässäni, hän kieltäköön itsensä ja ottakoon kidutuspaalunsa ja seuratkoon minua jatkuvasti.
35 Sillä se, joka tahtoo pelastaa sielunsa, tulee kadottamaan sen, mutta joka kadottaa sielunsa minun tähteni ja hyvän uutisen tähden, tulee pelastamaan sen.
36 Todellakin, mitä hyödyttää ihmistä voittaa koko maailma ja menettää sielunsa?
37 Mitä ihminen todellakaan antaisi sielunsa vastineeksi?
38 Sillä joka häpeää minua ja minun sanojani tässä sukupolvessa, joka on avionrikkoja ja syntinen, sitä myös Ihmisen Poika häpeää, kun hän saapuu Isänsä kirkkaudessa pyhien enkelien kanssa.”
markus 9
9 Hän sanoi heille lisäksi: ”Totisesti minä sanon teille: tässä seisovien joukossa on muutamia, jotka eivät lainkaan maista kuolemaa, ennen kuin he ensin näkevät Jumalan valtakunnan jo tulleen voimassaan.”
2 Niinpä kuusi päivää myöhemmin Jeesus otti mukaansa Pietarin ja Jaakobin ja Johanneksen ja vei vain heidät erilleen ylös korkealle vuorelle. Ja hänen muotonsa muuttui heidän edessään,
3 ja hänen päällysvaippansa tulivat hohtaviksi, paljon valkoisemmiksi kuin yksikään vaatteiden puhdistaja maan päällä voisi niitä valkaista.
4 Heille näyttäytyivät myös Elia sekä Mooses, ja nämä keskustelivat Jeesuksen kanssa.
5 Ja sen johdosta Pietari sanoi Jeesukselle: ”Rabbi, on hyvä, että olemme täällä, joten pystytetään kolme telttaa, yksi sinulle ja yksi Moosekselle ja yksi Elialle.”
6 Hän ei oikeastaan tiennyt mitä vastata, sillä he pelästyivät kovasti.
7 Ja muodostui pilvi, joka peitti heidät varjoonsa, ja pilvestä kuului ääni: ”Tämä on minun rakas Poikani; kuunnelkaa häntä.”
8 Mutta yhtäkkiä, kun he katsoivat ympärilleen, he eivät nähneet enää ketään muuta kanssaan kuin Jeesuksen yksin.
9 Kun he olivat tulossa alas vuorelta, hän nimenomaan kielsi heitä kertomasta kenellekään, mitä olivat nähneet, ennen kuin vasta sitten, kun Ihmisen Poika olisi noussut kuolleista.
10 Ja he panivat sen sanan sydämelleen, mutta pohtivat keskenään, mitä tämä kuolleista nouseminen tarkoitti.
11 Ja he alkoivat kysellä häneltä sanoen: ”Miksi kirjanoppineet sanovat, että Elian täytyy tulla ensin?”
12 Hän sanoi heille: ”Elia tuleekin ensin ja ennallistaa kaiken, mutta kuinka Ihmisen Pojasta on kirjoitettu, että hänen täytyy kärsiä paljon ja että häntä pidetään merkityksettömänä?
13 Mutta minä sanon teille: Elia onkin tullut, ja he tekivät hänelle mitä tahtoivat, niin kuin hänestä on kirjoitettu.”
14 Kun he nyt tulivat kohti toisia opetuslapsia, he huomasivat suuren ihmisjoukon heidän ympärillään ja kirjanoppineita väittelemässä heidän kanssaan.
15 Mutta heti kun koko ihmisjoukko näki hänet, he hämmästyivät suuresti ja juoksivat hänen luokseen ja alkoivat tervehtiä häntä.
16 Ja hän kysyi heiltä: ”Mistä te väittelette heidän kanssaan?”
17 Ja yksi ihmisjoukosta vastasi hänelle: ”Opettaja, minä toin poikani sinun luoksesi, koska hänessä on puhumaton henki,
18 ja missä se vain käy hänen kimppuunsa, se paiskaa hänet maahan, ja hän erittää vaahtoa ja kiristelee hampaitaan ja menettää voimansa. Ja minä pyysin opetuslapsiasi ajamaan sen ulos, mutta he eivät pystyneet.”
19 Vastaukseksi hän sanoi heille: ”Oi uskoton sukupolvi, kuinka kauan minun täytyy olla teidän kanssanne? Kuinka kauan minun täytyy kestää teitä? Tuokaa hänet minun luokseni.”
20 Niin he toivat hänet hänen luokseen. Mutta nähdessään hänet henki syöksi heti lapsen kouristuksiin, ja kaaduttuaan maahan hän kieriskeli ympäriinsä ja eritti vaahtoa.
21 Ja hän kysyi hänen isältään: ”Kauanko tätä on tapahtunut hänelle?” Hän sanoi: ”Lapsuudesta asti,
22 ja kerran toisensa jälkeen se on heittänyt hänet sekä tuleen että veteen tuhotakseen hänet. Mutta jos voit jotakin tehdä, niin sääli meitä ja auta meitä.”
23 Jeesus sanoi hänelle: ”’Jos voit’! sanoit. Kaikkihan on mahdollista sille, joka uskoo.”
24 Heti lapsukaisen isä huusi ja sanoi: ”Minä uskon! Auta minua siinä, missä tarvitsen uskoa!”
25 Kun Jeesus nyt huomasi, että paikalle oli rientämässä ihmisjoukko, hän nuhteli epäpuhdasta henkeä sanoen sille: ”Sinä puhumaton ja kuuro henki, minä käsken sinua: lähde ulos hänestä äläkä enää mene häneen.”
26 Ja huudettuaan se tuli ulos monien kouristusten jälkeen, ja hänestä tuli kuin kuollut, niin että useimmat heistä sanoivat: ”Hän on kuollut!”
27 Mutta Jeesus otti häntä kädestä ja nosti hänet ylös, ja hän nousi.
28 Niinpä hänen mentyään erääseen taloon hänen opetuslapsensa ryhtyivät kysymään häneltä yksityisesti: ”Miksi me emme voineet ajaa sitä ulos?”
29 Ja hän sanoi heille: ”Tämä laji ei voi lähteä ulos millään muulla kuin rukouksella.”
30 Sieltä he lähtivät ja kulkivat Galilean halki, mutta hän ei tahtonut kenenkään saavan tietää siitä.
31 Hän näet opetti opetuslapsiaan ja sanoi heille: ”Ihmisen Poika luovutetaan ihmisten käsiin, ja he tappavat hänet, mutta vaikka hänet on tapettu, hän nousee ylös kolme päivää myöhemmin.”
32 He eivät kuitenkaan ymmärtäneet näitä sanoja, ja he pelkäsivät kysellä häneltä.
33 Ja he tulivat Kapernaumiin. Kun hän sitten oli sisällä talossa, hän teki heille kysymyksen: ”Mistä te kiistelitte tiellä?”
34 He pysyivät vaiti, sillä he olivat tiellä väitelleet keskenään siitä, kuka on suurin.
35 Niin hän istuutui ja kutsui ne kaksitoista ja sanoi heille: ”Jos joku tahtoo olla ensimmäinen, niin hänen on oltava viimeinen kaikista ja kaikkien palvelija.”
36 Ja hän otti erään lapsukaisen, asetti sen seisomaan heidän keskelleen ja sulki sen syliinsä ja sanoi heille:
37 ”Joka ottaa vastaan yhden tällaisista lapsukaisista minun nimeni perusteella, se ottaa vastaan minut, ja joka ottaa vastaan minut, se ei ota vastaan ainoastaan minua, vaan myös hänet, joka on minut lähettänyt.”
38 Johannes sanoi hänelle: ”Opettaja, me näimme erään miehen ajavan ulos demoneja käyttämällä sinun nimeäsi, ja me yritimme estää häntä, koska hän ei seurannut meitä.”
39 Mutta Jeesus sanoi: ”Älkää yrittäkö estää häntä, sillä ei ole ketään, joka tekee voimateon minun nimeni perusteella ja joka voi tuota pikaa herjata minua,
40 sillä se, joka ei ole meitä vastaan, on meidän puolellamme.
41 Sillä se, joka antaa teille kupillisen vettä juotavaksi sillä perusteella, että kuulutte Kristukselle, totisesti minä sanon teille: se ei suinkaan menetä palkkaansa.
42 Mutta sille, joka kompastuttaa yhden näistä pienistä, jotka uskovat, olisi parempi, jos hänen kaulaansa olisi pantu myllynkivi, jollaista aasi vääntää, ja hänet olisi heitetty mereen.
43 Ja jos kätesi kompastuttaa sinut, niin hakkaa se pois; sinun on parempi astua elämään raajarikkona kuin mennä molemmat kädet tallella Gehennaan, tuleen, jota ei voida sammuttaa.
44 ——
45 Ja jos jalkasi kompastuttaa sinut, niin hakkaa se pois; sinun on parempi astua elämään rampana kuin tulla molemmat jalat tallella heitetyksi Gehennaan.
46 ——
47 Ja jos silmäsi kompastuttaa sinut, niin heitä se pois; sinun on parempi mennä silmäpuolena Jumalan valtakuntaan kuin tulla molemmat silmät tallella heitetyksi Gehennaan,
48 jossa ei ruumiiden mato kuole eikä tulta sammuteta.
49 Sillä jokainen ihminen täytyy suolata tulella.
50 Suola on erinomaista, mutta jos suola menettää voimansa, niin millä te sen maustatte? Olkoon teillä suola itsessänne, ja säilyttäkää rauha keskenänne.”
markus 10
10 Sieltä hän nousi ja tuli Juudean rajaseuduille ja Jordanin toiselle puolelle, ja taas tuli joukoittain ihmisiä koolle hänen luokseen, ja niin kuin hän oli tottunut tekemään, hän ryhtyi jälleen opettamaan heitä.
2 Ja fariseuksia tuli lähelle, ja pannakseen hänet koetukselle he alkoivat kysellä häneltä, oliko miehen lupa erota vaimosta.
3 Vastaukseksi hän sanoi heille: ”Minkä käskyn Mooses on antanut teille?”
4 He sanoivat: ”Mooses salli kirjoittaa erokirjan ja erota vaimosta.”
5 Mutta Jeesus sanoi heille: ”Teidän kovasydämisyytenne huomioon ottaen hän kirjoitti teille tämän käskyn.
6 Kuitenkin luomakunnan alusta pitäen ’Hän teki heidät mieheksi ja naiseksi.
7 Tästä syystä mies jättää isänsä ja äitinsä,
8 ja ne kaksi tulevat olemaan yhtä lihaa’, niin että he eivät enää ole kaksi, vaan he ovat yhtä lihaa.
9 Minkä siis Jumala on sitonut yhteen, sitä älköön ihminen erottako.”
10 Kun he olivat jälleen talossa, opetuslapset alkoivat kysellä tätä häneltä.
11 Ja hän sanoi heille: ”Joka eroaa vaimostaan ja menee naimisiin toisen kanssa, se tekee aviorikoksen häntä kohtaan,
12 ja jos nainen miehestään erottuaan menee naimisiin toisen kanssa, niin hän tekee aviorikoksen.”
13 Ihmiset alkoivat nyt tuoda hänen luokseen lapsukaisia, jotta hän koskettaisi näihin, mutta opetuslapset nuhtelivat heitä.
14 Nähdessään tämän Jeesus närkästyi ja sanoi heille: ”Antakaa lapsukaisten tulla minun luokseni; älkää yrittäkö estää heitä, sillä Jumalan valtakunta kuuluu senkaltaisille.
15 Totisesti minä sanon teille: joka ei ota vastaan Jumalan valtakuntaa niin kuin lapsukainen, se ei missään tapauksessa mene sinne.”
16 Ja hän otti lapset syliinsä ja alkoi siunata heitä, samalla kun hän pani kätensä heidän päälleen.
17 Ja kun hän oli lähdössä matkaan, niin eräs mies juoksi paikalle ja lankesi polvilleen hänen eteensä ja teki hänelle kysymyksen: ”Hyvä Opettaja, mitä minun täytyy tehdä periäkseni ikuisen elämän?”
18 Jeesus sanoi hänelle: ”Miksi kutsut minua hyväksi? Kukaan ei ole hyvä paitsi yksi, Jumala.
19 Sinä tunnet käskyt: ’Älä murhaa’,’Älä tee aviorikosta’,’Älä varasta’,’Älä esitä väärää todistusta’,’Älä petollisesti riistä’,’Kunnioita isääsi ja äitiäsi’.”
20 Mies sanoi hänelle: ”Opettaja, nämä kaikki olen pitänyt nuoruudestani lähtien.”
21 Jeesus katsoi häneen, tunsi rakkautta häntä kohtaan ja sanoi hänelle: ”Yksi sinulta puuttuu: mene, myy, mitä sinulla on, ja anna köyhille, niin sinulla tulee olemaan aarre taivaassa, ja tule minun seuraajakseni.”
22 Mutta hän tuli surulliseksi näistä sanoista ja meni pois murheellisena, sillä hänellä oli paljon omaisuutta.
23 Katsottuaan ympärilleen Jeesus sanoi opetuslapsilleen: ”Kuinka vaikeaa onkaan niiden, joilla on rahaa, mennä Jumalan valtakuntaan!”
24 Mutta opetuslapset yllättyivät hänen sanoistaan. Sen johdosta Jeesus sanoi heille jälleen: ”Lapset, kuinka vaikea onkaan mennä Jumalan valtakuntaan!
25 Helpompi on kamelin mennä neulansilmän läpi kuin rikkaan mennä Jumalan valtakuntaan.”
26 He joutuivat yhä suuremman hämmästyksen valtaan ja sanoivat hänelle: ”Kuka sitten voi pelastua?”
27 Jeesus katsoi suoraan heihin ja sanoi: ”Ihmisille se on mahdotonta, mutta ei Jumalalle, sillä Jumalalle on kaikki mahdollista.”
28 Pietari rupesi sanomaan hänelle: ”Katso! Me olemme jättäneet kaiken ja seuranneet sinua.”
29 Jeesus sanoi: ”Totisesti minä sanon teille: Kukaan ei ole jättänyt taloa tai veljiä tai sisaria tai äitiä tai isää tai lapsia tai peltoja minun tähteni ja hyvän uutisen tähden
30 saamatta satakertaisesti nyt tänä ajanjaksona taloja ja veljiä ja sisaria ja äitejä ja lapsia ja peltoja, vainojen ohella, ja tulevassa asiainjärjestelmässä ikuista elämää.
31 Mutta monet, jotka ovat ensimmäisiä, tulevat olemaan viimeisiä ja viimeiset ensimmäisiä.”
32 He olivat nyt menossa tiellä ylös Jerusalemiin, ja Jeesus kulki heidän edellään, ja he olivat hämmästyneitä, mutta ne, jotka seurasivat, alkoivat pelätä. Ja taas hän otti ne kaksitoista erilleen ja rupesi kertomaan heille sitä, minkä oli määrä kohdata häntä:
33 ”Katso, olemme menossa ylös Jerusalemiin, ja Ihmisen Poika luovutetaan ylipapeille ja kirjanoppineille, ja he tuomitsevat hänet kuolemaan ja luovuttavat hänet kansakuntien ihmisten käsiin,
34 ja he tekevät hänestä pilaa ja sylkevät hänen päälleen ja ruoskivat häntä ja tappavat hänet, mutta kolme päivää myöhemmin hän nousee ylös.”
35 Ja Jaakob ja Johannes, Sebedeuksen kaksi poikaa, astuivat hänen luokseen ja sanoivat hänelle: ”Opettaja, me tahdomme sinun tekevän meille, mitä sinulta pyydämmekin.”
36 Hän sanoi heille: ”Mitä tahdotte minun tekevän teille?”
37 He sanoivat hänelle: ”Suo meistä toisen istua oikealla ja toisen vasemmalla puolellasi kirkkaudessasi.”
38 Mutta Jeesus sanoi heille: ”Ette tiedä mitä pyydätte. Pystyttekö juomaan sen maljan, jonka minä juon, tai tulemaan kastetuiksi sillä kasteella, jolla minut kastetaan?”
39 He sanoivat hänelle: ”Pystymme.” Siihen Jeesus sanoi heille: ”Sen maljan, jonka minä juon, te tulette juomaan, ja sillä kasteella, jolla minut kastetaan, teidät tullaan kastamaan.
40 Mutta tämä oikealla tai vasemmalla puolellani istuminen ei ole minun annettavissani, vaan se kuuluu niille, joille se on valmistettu.”
41 Kun nyt ne kymmenen muuta kuulivat siitä, he rupesivat närkästymään Jaakobiin ja Johannekseen.
42 Mutta kutsuttuaan heidät luokseen Jeesus sanoi heille: ”Te tiedätte, että ne, jotka näyttävät hallitsevan kansakuntia, hallitsevat niitä herroina ja niiden suuret pitävät niitä vallan alla.
43 Näin ei ole teidän keskuudessanne, vaan sen, joka tahtoo tulla suureksi teidän keskuudessanne, täytyy olla teidän palvelijanne,
44 ja sen, joka tahtoo olla ensimmäinen teidän keskuudessanne, täytyy olla kaikkien orja.
45 Sillä ei Ihmisen Poikakaan tullut palveltavaksi, vaan palvelemaan ja antamaan sielunsa lunnaiksi vastaamaan monia.”
46 Ja he tulivat Jerikoon. Mutta kun hän ja hänen opetuslapsensa ja melkoinen ihmisjoukko olivat menossa pois Jerikosta, istui sokea kerjäläinen Bartimaios (Timaioksen poika) tien vieressä.
47 Kun hän kuuli, että se oli Jeesus Nasaretilainen, hän rupesi huutamaan ja sanomaan: ”Daavidin Poika, Jeesus, ole minulle armollinen!”
48 Tällöin monet alkoivat nuhdella häntä, jotta hän olisi pysynyt vaiti, mutta hän vain huusi sitä enemmän: ”Daavidin Poika, ole minulle armollinen!”
49 Niin Jeesus pysähtyi ja sanoi: ”Kutsukaa hänet.” Ja he kutsuivat sokean ja sanoivat hänelle: ”Rohkaise mielesi, nouse, hän kutsuu sinua.”
50 Hän heitti pois päällysvaippansa, hypähti jaloilleen ja meni Jeesuksen luo.
51 Ja Jeesus sanoi hänelle vastaukseksi: ”Mitä tahdot minun tekevän sinulle?” Sokea sanoi hänelle: ”Rabbuni, anna minun saada näköni takaisin.”
52 Ja Jeesus sanoi hänelle: ”Mene, uskosi on tehnyt sinut terveeksi.” Ja heti hän sai näkönsä takaisin, ja hän alkoi seurata häntä tiellä.
markus 11
11 Kun he olivat lähestymässä Jerusalemia, Betfagea ja Betaniaa Öljyvuorella, hän lähetti kaksi opetuslastaan matkaan
2 ja sanoi heille: ”Menkää kylään, joka on näkyvissänne, ja heti kun tulette sinne, löydätte sidottuna varsan, jonka selässä yksikään ihminen ei ole vielä istunut; päästäkää se irti ja tuokaa tänne.
3 Ja jos joku sanoo teille: ’Miksi teette tämän?’, niin sanokaa: ’Herra tarvitsee sitä ja lähettää sen heti tänne takaisin.’”
4 Silloin he menivät pois ja löysivät ovelle sidotun varsan, joka oli ulkona sivukadulla, ja irrottivat sen.
5 Mutta jotkut siellä seisovista sanoivat heille: ”Mitä te teette, kun päästätte varsan irti?”
6 He sanoivat näille niin kuin Jeesus oli sanonut, ja he antoivat heidän mennä.
7 Ja he toivat varsan Jeesukselle ja panivat päällysvaippansa sen päälle, ja hän istui sen selkään.
8 Monet myös levittivät päällysvaippansa tielle, mutta toiset katkoivat lehviä kedoilta.
9 Ja edellä kulkevat ja jäljessä tulevat huusivat huutamistaan: ”Oi pelasta! Siunattu on hän, joka tulee Jehovan nimessä!
10 Siunattu on isämme Daavidin tuleva valtakunta! Oi pelasta, ylimmissä korkeuksissa!”
11 Ja hän meni Jerusalemiin, temppeliin, ja katseli ympärilleen kaikkea, ja koska hetki oli jo myöhäinen, hän lähti Betaniaan niiden kahdentoista kanssa.
12 Kun he seuraavana päivänä olivat lähteneet Betaniasta, hänen tuli nälkä.
13 Ja hän näki matkan päästä viikunapuun, jossa oli lehtiä, ja meni katsomaan, löytäisikö hän siitä kenties jotakin. Mutta tultuaan sen luo hän ei löytänyt muuta kuin lehtiä, sillä ei ollut viikunoiden aika.
14 Niinpä hän sanoi sille sen johdosta: ”Älköön kukaan syökö hedelmää sinusta enää ikinä.” Ja hänen opetuslapsensa kuuntelivat.
15 He tulivat nyt Jerusalemiin. Siellä hän meni temppeliin ja rupesi heittämään ulos niitä, jotka myivät ja ostivat temppelissä, ja hän kaatoi kumoon rahanvaihtajien pöydät ja kyyhkysten myyjien istuimet,
16 eikä hän antanut kenenkään kantaa mitään välinettä temppelin läpi,
17 vaan hän opetti ja sanoi jatkuvasti: ”Eikö ole kirjoitettu: ’Minun huonettani tullaan kutsumaan kaikkien kansakuntien rukoushuoneeksi’? Mutta te olette tehneet siitä ryöstäjien luolan.”
18 Ja ylipapit ja kirjanoppineet kuulivat sen, ja he alkoivat etsiä keinoa surmata hänet; he näet pelkäsivät häntä, sillä koko ihmisjoukko oli jatkuvasti perin pohjin hämmästynyt hänen opetuksestaan.
19 Ja kun päivisin tuli myöhä, heillä oli tapana mennä kaupungin ulkopuolelle.
20 Mutta kun he olivat kulkemassa ohi varhain aamulla, he näkivät viikunapuun jo kuihtuneen juuria myöten.
21 Niin Pietari muisti ja sanoi hänelle: ”Rabbi, katso, viikunapuu, jonka kirosit, on kuihtunut.”
22 Ja Jeesus sanoi heille vastaukseksi: ”Olkoon teillä usko Jumalaan.
23 Totisesti minä sanon teille, että joka sanoo tälle vuorelle: ’Kohoa ja paiskaudu mereen’ eikä epäile sydämessään, vaan uskoo, että se mitä hän sanoo, tulee tapahtumaan, sille tulee niin käymään.
24 Tämän vuoksi minä sanon teille: Kaikki, mitä rukoilette ja pyydätte, uskokaa ikään kuin saaneenne, niin se tulee olemaan teillä.
25 Ja kun seisotte rukoilemassa, niin antakaa anteeksi mitä teillä onkin jotakuta vastaan, jotta Isänne, joka on taivaissa, myös antaisi anteeksi teille teidän hairahduksenne.”
26 ——
27 Ja he tulivat taas Jerusalemiin. Ja kun hän käveli temppelissä, tulivat ylipapit ja kirjanoppineet ja vanhimmat hänen luokseen
28 ja sanoivat hänelle: ”Millä valtuudella sinä teet näitä? Tai kuka on antanut sinulle tämän valtuuden tehdä näitä?”
29 Jeesus sanoi heille: ”Minä teen teille yhden kysymyksen. Vastatkaa te minulle, niin minäkin sanon teille, millä valtuudella minä näitä teen.
30 Oliko Johanneksen kaste taivaasta vai ihmisistä? Vastatkaa minulle.”
31 Niin he alkoivat järkeillä keskenään sanoen: ”Jos sanomme: ’Taivaasta’, niin hän sanoo: ’Minkä vuoksi ette siis uskoneet häntä?’
32 Mutta uskallammeko sanoa: ’Ihmisistä’?” – He pelkäsivät ihmisjoukkoa, sillä kaikkien mielestä Johannes oli todella ollut profeetta.
33 Niinpä he sanoivat Jeesukselle vastaukseksi: ”Emme tiedä.” Ja Jeesus sanoi heille: ”Enkä minäkään sano teille, millä valtuudella minä näitä teen.”
markus 12
12 Hän rupesi myös puhumaan heille kuvauksin: ”Eräs mies istutti viinitarhan ja pani sen ympärille aidan ja kaivoi altaan viinikuurnaa varten ja pystytti tornin ja vuokrasi sen viljelijöille ja matkusti ulkomaille.
2 Aikanaan hän sitten lähetti viljelijöiden luo orjan hakemaan viljelijöiltä viinitarhan hedelmiä.
3 Mutta he ottivat hänet, pieksivät hänet ja lähettivät tyhjin toimin pois.
4 Ja hän lähetti sitten toisen orjan heidän luokseen, ja tätä he löivät päähän ja häpäisivät.
5 Ja hän lähetti taas yhden, ja tämän he tappoivat, ja monia muita, joista toiset he pieksivät ja toiset tappoivat.
6 Vielä yksi hänellä oli: rakas poika. Hän lähetti hänet viimeiseksi heidän luokseen sanoen: ’Poikaani he kunnioittavat.’
7 Mutta nuo viljelijät sanoivat keskenään: ’Tämä on perillinen. Tulkaa, tapetaan hänet, niin perintö on meidän.’
8 Niin he ottivat hänet ja tappoivat ja heittivät hänet viinitarhan ulkopuolelle.
9 Mitä viinitarhan omistaja nyt tekee? Hän tulee ja tuhoaa viljelijät ja antaa viinitarhan toisille.
10 Ettekö ole koskaan lukeneet tätä raamatunkohtaa: ’Kivi, jonka rakentajat hylkäsivät, on tullut pääkulmakiveksi.
11 Jehovalta tämä on tullut, ja se on ihmeellinen meidän silmissämme’?”
12 Tällöin he alkoivat etsiä keinoa ottaa hänet kiinni, mutta he pelkäsivät ihmisjoukkoa, sillä he panivat merkille, että hän puhui tämän kuvauksen heistä. Niin he jättivät hänet ja menivät pois.
13 Seuraavaksi he lähettivät hänen luokseen muutamia fariseuksia ja Herodeksen puoluelaisia saadakseen hänet puheestaan kiinni.
14 Saavuttuaan nämä sanoivat hänelle: ”Opettaja, me tiedämme, että sinä olet totuudellinen etkä välitä kenestäkään, sillä sinä et katso ihmisten ulkonäköön, vaan opetat Jumalan tietä totuuden mukaan. Onko luvallista maksaa henkilöveroa keisarille vai ei?
15 Tuleeko meidän maksaa, vai eikö meidän tule maksaa?” Hän huomasi heidän ulkokultaisuutensa ja sanoi heille: ”Miksi panette minut koetukselle? Tuokaa minulle denaari nähtäväksi.”
16 He toivat. Ja hän sanoi heille: ”Kenen kuva ja päällekirjoitus tämä on?” He sanoivat hänelle: ”Keisarin.”
17 Silloin Jeesus sanoi: ”Maksakaa takaisin keisarille, mikä on keisarin, mutta Jumalalle, mikä on Jumalan.” Ja he alkoivat ihmetellä häntä.
18 Hänen luokseen tuli nyt saddukeuksia, jotka sanovat, ettei ole ylösnousemusta, ja he esittivät hänelle kysymyksen:
19 ”Opettaja, Mooses kirjoitti meille, että jos jonkun veli kuolee ja jättää jälkeensä vaimon, mutta ei jätä lasta, niin hänen veljensä tulee ottaa tämä vaimo ja herättää hänestä jälkeläisiä veljelleen.
20 Oli seitsemän veljestä, ja ensimmäinen otti vaimon, mutta ei jättänyt kuollessaan jälkeläisiä.
21 Ja toinen otti hänet, mutta kuoli jättämättä jälkeläisiä, ja samoin kolmas.
22 Ja ne seitsemän eivät jättäneet yhtään jälkeläistä. Viimeisenä kaikista kuoli nainenkin.
23 Kenelle heistä hän ylösnousemuksessa menee vaimoksi? Sillä ne seitsemän saivat hänet vaimoksi.”
24 Jeesus sanoi heille: ”Ettekö te erehdy siksi, ettette tunne Raamatun kirjoituksia ettekä Jumalan voimaa?
25 Sillä kun kuolleista noustaan, niin eivät miehet mene naimisiin eikä naisia naiteta, vaan he ovat kuin enkelit taivaissa.
26 Mutta mitä kuolleisiin tulee, siihen että heidät herätetään, ettekö ole lukeneet Mooseksen kirjasta, kertomuksesta orjantappurapensaasta, kuinka Jumala sanoi hänelle: ’Minä olen Abrahamin Jumala ja Iisakin Jumala ja Jaakobin Jumala’?
27 Ei hän ole kuolleiden Jumala, vaan elävien. Te erehdytte suuresti.”
28 Eräs kirjanoppinut, joka oli tullut paikalle ja kuullut heidän väittelevän ja joka tiesi, että hän oli vastannut heille hyvin, kysyi nyt häneltä: ”Mikä käsky on kaikkein ensimmäinen?”
29 Jeesus vastasi: ”Ensimmäinen on: ’Kuule, oi Israel, Jehova, meidän Jumalamme, on yksi Jehova,
30 ja sinun on rakastettava Jehovaa, Jumalaasi, koko sydämestäsi ja koko sielustasi ja koko mielestäsi ja koko voimastasi.’
31 Toinen on tämä: ’Sinun on rakastettava lähimmäistäsi niin kuin itseäsi.’ Ei ole muuta näitä suurempaa käskyä.”
32 Kirjanoppinut sanoi hänelle: ”Opettaja, hyvin sanoit totuuden mukaan: ’Hän on Yksi, eikä ole ketään muuta kuin Hän’,
33 ja tämä hänen rakastamisensa koko sydämestään ja koko ymmärryksestään ja koko voimastaan ja tämä, että rakastaa lähimmäistään niin kuin itseään, on paljon suuriarvoisempaa kuin kaikki kokonaispolttouhrit ja teurasuhrit.”
34 Havaitessaan hänen vastanneen älykkäästi Jeesus sanoi tähän hänelle: ”Sinä et ole kaukana Jumalan valtakunnasta.” Mutta kukaan ei enää rohjennut kysellä häneltä.
35 Vastausta esittäessään Jeesus kuitenkin sanoi opettaessaan temppelissä: ”Kuinka kirjanoppineet sanovat Kristuksen olevan Daavidin poika?
36 Pyhän hengen avulla Daavid itse sanoi: ’Jehova sanoi minun Herralleni: ”Istu minun oikealla puolellani, kunnes minä panen vihollisesi sinun jalkojesi alle.”’
37 Daavid itse kutsuu häntä ’Herraksi’, mutta miten hän on hänen poikansa?” Ja suuri ihmisjoukko kuunteli häntä mielellään.
38 Ja opettaessaan hän sanoi sitten: ”Varokaa kirjanoppineita, jotka tahtovat käyskennellä kauhtanoissa ja tahtovat tervehdyksiä toreilla
39 ja etumaisia istuimia synagogissa ja huomattavimpia paikkoja illallisilla.
40 Juuri he ahmivat leskien talot ja näön vuoksi pitävät pitkiä rukouksia; he tulevat saamaan raskaamman tuomion.”
41 Ja hän istuutui rahalippaita vastapäätä ja alkoi katsella, kuinka ihmisjoukko pudotti rahaa lippaisiin, ja monet rikkaat pudottivat monta kolikkoa.
42 Sitten tuli köyhä leski ja pudotti kaksi lanttia, joilla on hyvin vähän arvoa.
43 Niin hän kutsui opetuslapsensa luokseen ja sanoi heille: ”Totisesti minä sanon teille, että tämä köyhä leski pudotti enemmän kuin kaikki nuo, jotka pudottivat rahaa lippaisiin,
44 sillä he kaikki pudottivat liiastaan, mutta hän pudotti puutteestaan kaiken, mitä hänellä oli, koko elämisensä.”
markus 13
13 Kun hän oli menossa ulos temppelistä, yksi hänen opetuslapsistaan sanoi hänelle: ”Opettaja, katso, millaisia kiviä ja millaisia rakennuksia!”
2 Jeesus sanoi hänelle kuitenkin: ”Näetkö nämä suuret rakennukset? Tähän ei missään tapauksessa jätetä kiveä kiven päälle maahan hajottamatta.”
3 Ja hänen istuessaan Öljyvuorella temppeliä vastapäätä Pietari ja Jaakob ja Johannes ja Andreas alkoivat kysyä häneltä yksityisesti:
4 ”Sano meille: milloin nämä tapahtuvat, ja mikä tulee olemaan tunnusmerkkinä siitä, milloin kaikkien näiden päättymisen on määrä tulla?”
5 Niin Jeesus rupesi sanomaan heille: ”Katsokaa, ettei kukaan eksytä teitä.
6 Monet tulevat minun nimeni perusteella ja sanovat: ’Minä olen hän’ ja eksyttävät monia.
7 Lisäksi kun kuulette sodista ja sanomia sodista, älkää kauhistuko; näiden täytyy tapahtua, mutta loppu ei ole vielä.
8 Sillä kansakunta nousee kansakuntaa vastaan ja valtakunta valtakuntaa vastaan, tulee olemaan maanjäristyksiä paikassa toisensa jälkeen, tulee olemaan nälänhätää. Nämä ovat ahdingon tuskien alkua.
9 Mutta olkaa te varuillanne; teitä luovutetaan paikallisiin oikeusistuimiin, ja teitä piestään synagogissa ja asetetaan käskynhaltijoiden ja kuninkaiden eteen minun tähteni, todistukseksi heille.
10 Ja kaikissa kansakunnissa hyvä uutinen täytyy saarnata ensin.
11 Mutta kun teitä viedään luovutettaviksi, älkää olko etukäteen huolissanne siitä mitä puhuisitte, vaan mitä teille sillä hetkellä annetaan, se puhukaa, sillä ette te ole puhumassa, vaan pyhä henki.
12 Ja veli luovuttaa veljen kuolemaan ja isä lapsen, ja lapset nousevat vanhempia vastaan ja surmauttavat heidät,
13 ja te tulette olemaan kaikkien vihan kohteita minun nimeni vuoksi. Mutta joka on kestänyt loppuun asti, se pelastuu.
14 Mutta kun näette autioittavan iljetyksen seisovan siinä, missä sen ei pitäisi (lukija käyttäköön tarkkanäköisyyttään), silloin alkakoot Juudeassa olevat paeta vuorille.
15 Älköön se, joka on katolla, tulko alas älköönkä menkö sisään ottamaan mitään talostaan,
16 älköönkä se, joka on pellolla, palatko sen luo, mikä on jäänyt taakse, noutamaan päällysvaippaansa.
17 Voi raskaana olevia naisia ja imettäviä noina päivinä!
18 Rukoilkaa jatkuvasti, ettei se sattuisi talviaikaan,
19 sillä nuo päivät tulevat olemaan sellaisen ahdistuksen päiviä, jollaista ei ole sattunut Jumalan luoman luomakunnan alusta siihen aikaan asti eikä enää satu.
20 Ja ellei Jehova olisi lyhentänyt niitä päiviä, ei mikään liha pelastuisi. Mutta niiden valittujen vuoksi, jotka hän on valinnut, hän on lyhentänyt ne päivät.
21 Ja jos silloin joku sanoo teille: ’Katso! Täällä on Kristus’,’Katso! Tuolla hän on’, älkää uskoko.
22 Sillä vääriä kristuksia ja vääriä profeettoja nousee, ja he tekevät tunnusmerkkejä ja ihmeitä johtaakseen harhaan, mikäli mahdollista, valitut.
23 Olkaa te siis varuillanne; olen kertonut teille kaiken etukäteen.
24 Mutta noina päivinä, sen ahdistuksen jälkeen, aurinko pimenee, eikä kuu anna valoaan,
25 ja tähdet putoilevat taivaalta, ja taivaissa olevat voimat järkkyvät.
26 Ja sitten he näkevät Ihmisen Pojan tulevan pilvissä suurella voimalla ja kirkkaudella.
27 Ja sitten hän lähettää enkelit ja kokoaa valittunsa neljältä ilmansuunnalta, maan äärestä taivaan ääreen.
28 Oppikaa nyt viikunapuusta kuvaus: Niin pian kuin sen nuori oksa mehevöityy ja työntää esiin lehtiään, te tiedätte, että kesä on lähellä.
29 Samoin myös te, kun näette näiden tapahtuvan, tietäkää, että hän on lähellä, ovilla.
30 Totisesti minä sanon teille, että tämä sukupolvi ei missään tapauksessa katoa, ennen kuin kaikki nämä tapahtuvat.
31 Taivas ja maa katoavat, mutta minun sanani eivät katoa.
32 Siitä päivästä tai hetkestä ei tiedä kukaan, eivät enkelit taivaassa eikä Poika, vaan Isä.
33 Tähyilkää, pysykää hereillä, sillä ette tiedä, milloin määräaika on.
34 On niin kuin ulkomaille matkustaneen miehen, joka jätti talonsa ja antoi orjilleen vallan, kullekin työnsä, ja käski ovenvartijan pysyä valveilla.
35 Pysykää siis valveilla, sillä ette tiedä, milloin talon isäntä tulee, myöhään päivälläkö vai keskiyöllä vai kukon kiekuessa vai varhain aamulla,
36 jottei hän yhtäkkiä saapuessaan tapaisi teitä nukkumasta.
37 Mutta minkä sanon teille, sen sanon kaikille: pysykää valveilla.”
markus 14
14 Pesah ja happamattomien leipien juhla oli nyt kahden päivän päässä. Ja ylipapit ja kirjanoppineet etsivät keinoa ottaa hänet kiinni viekkaan juonen avulla ja tappaa hänet,
2 sillä he sanoivat toistuvasti: ”Ei juhlassa; saattaisihan syntyä kansanmellakka.”
3 Ja kun hän oli Betaniassa spitaalisen Simonin talossa ja oli pitkällään aterialla, tuli nainen mukanaan alabasteripullo, jossa oli hyvänhajuista öljyä, aitoa nardusta, hyvin kallista. Murrettuaan alabasteripullon auki hän alkoi kaataa sitä hänen päähänsä.
4 Tällöin jotkut siellä olevista ilmaisivat närkästystä keskuudessaan: ”Miksi on tapahtunut tämä hyvänhajuisen öljyn haaskaus?
5 Tämä hyvänhajuinen öljyhän olisi voitu myydä yli kolmestasadasta denaarista ja antaa köyhille!” Ja he tunsivat suurta tyytymättömyyttä naista kohtaan.
6 Mutta Jeesus sanoi: ”Antakaa hänen olla. Miksi yritätte aiheuttaa hänelle ikävyyksiä? Hän teki minulle hyvän teon.
7 Sillä köyhät teillä on aina parissanne, ja milloin vain tahdotte, te voitte aina tehdä heille hyvää, mutta minua teillä ei ole aina.
8 Hän teki minkä voi; hän ryhtyi etukäteen panemaan hyvänhajuista öljyä ruumiilleni hautaamista silmällä pitäen.
9 Totisesti minä sanon teille: missä hyvää uutista saarnataankin kaikessa maailmassa, myös se, mitä tämä nainen teki, on kerrottava hänen muistokseen.”
10 Ja Juudas Iskariot, yksi niistä kahdestatoista, meni pois ylipappien luo kavaltaakseen hänet heille.
11 Sen kuultuaan he iloitsivat ja lupasivat antaa hänelle hopearahaa. Niinpä hän alkoi etsiä keinoa kavaltaa hänet sopivassa tilaisuudessa.
12 Ensimmäisenä happamattomien leipien päivänä, kun pesah-uhri tavan mukaan uhrattiin, hänen opetuslapsensa sanoivat hänelle: ”Mihin tahdot meidän menevän valmistamaan sinulle pesah-aterian syötäväksi?”
13 Silloin hän lähetti kaksi opetuslastaan matkaan ja sanoi heille: ”Menkää kaupunkiin, niin teitä vastaan tulee mies kantaen saviastiaa, jossa on vettä. Seuratkaa häntä,
14 ja mihin hän meneekin sisään, sanokaa talonisännälle: ’Opettaja sanoo: ”Missä on minua varten vierashuone, jossa voin syödä pesah-aterian opetuslasteni kanssa?”’
15 Ja hän näyttää teille suuren ylähuoneen, valmiiksi kalustetun, ja valmistakaa se meille sinne.”
16 Niin opetuslapset menivät ulos, ja he tulivat kaupunkiin ja totesivat olevan niin kuin hän oli heille sanonut, ja he suorittivat valmistelut pesahia varten.
17 Illan tultua hän saapui niiden kahdentoista kanssa.
18 Ja kun he olivat pitkällään pöydän ääressä ja söivät, Jeesus sanoi: ”Totisesti minä sanon teille: yksi teistä, joka on syömässä minun kanssani, kavaltaa minut.”
19 He rupesivat olemaan murheellisia ja sanomaan hänelle yksi kerrallaan: ”En kai minä?”
20 Hän sanoi heille: ”Se on yksi kahdestatoista, se joka kastaa minun kanssani yhteiseen kulhoon.
21 Tosin Ihmisen Poika menee pois, niin kuin hänestä on kirjoitettukin, mutta voi sitä ihmistä, jonka välityksellä Ihmisen Poika kavalletaan! Parempi olisi ollut sille ihmiselle, jos hän ei olisi syntynytkään.”
22 Ja kun he jatkoivat syömistä, hän otti leivän, esitti siunauksen, taittoi sen ja antoi heille ja sanoi: ”Ottakaa, tämä tarkoittaa minun ruumistani.”
23 Ja hän otti maljan, esitti kiitoksen ja antoi sen heille, ja he kaikki joivat siitä.
24 Ja hän sanoi heille: ”Tämä tarkoittaa minun vertani,’liiton verta’, joka vuodatetaan monien puolesta.
25 Totisesti minä sanon teille: en missään tapauksessa juo enää viiniköynnöksen tuotetta ennen kuin sinä päivänä, jolloin juon sitä uutena Jumalan valtakunnassa.”
26 Laulettuaan lopuksi ylistyslauluja he menivät ulos Öljyvuorelle.
27 Ja Jeesus sanoi heille: ”Te kaikki tulette kompastumaan, sillä on kirjoitettu: ’Minä lyön paimenta, ja lampaat hajaantuvat.’
28 Mutta kun minut on herätetty, menen teidän edellänne Galileaan.”
29 Mutta Pietari sanoi hänelle: ”Vaikka kaikki muut kompastuvat, niin minä en.”
30 Tähän Jeesus sanoi hänelle: ”Totisesti minä sanon sinulle: tänään, tänä yönä, ennen kuin kukko kiekuu kahdesti, juuri sinä kiellät minut kolmesti.”
31 Mutta hän sanoi vuolaasti: ”Vaikka minun pitäisi kuolla sinun kanssasi, en suinkaan kiellä sinua.” Myös kaikki muut sanoivat samaa.
32 Niin he tulivat Getsemane-nimiseen paikkaan, ja hän sanoi opetuslapsilleen: ”Istukaa tässä sillä aikaa kun rukoilen.”
33 Ja hän otti Pietarin ja Jaakobin ja Johanneksen mukaansa, ja hän alkoi järkyttyä ja olla tuskaisan levoton.
34 Ja hän sanoi heille: ”Sieluni on syvästi murheellinen, aivan kuolemaan asti. Jääkää tähän ja pysykää valveilla.”
35 Ja mentyään vähän matkaa eteenpäin hän lankesi maahan ja alkoi rukoilla, että jos olisi mahdollista, se hetki menisi häneltä ohitse.
36 Ja hän sanoi vielä: ”Abba, Isä, kaikki on mahdollista sinulle; poista tämä malja minulta. Ei kuitenkaan, mitä minä tahdon, vaan mitä sinä.”
37 Ja hän tuli ja tapasi heidät nukkumasta, ja hän sanoi Pietarille: ”Simon, nukutko sinä? Etkö jaksanut pysyä valveilla yhtä tuntia?
38 Pysykää valveilla ja rukoilkaa jatkuvasti, jottette joutuisi kiusaukseen. Henki on tietysti altis, mutta liha on heikko.”
39 Ja hän meni taas pois ja rukoili sanoen samat sanat.
40 Ja taas hän tuli ja tapasi heidät nukkumasta, sillä heidän silmänsä olivat käyneet raukeiksi, ja niin he eivät tienneet, mitä hänelle vastaisivat.
41 Ja hän tuli kolmannen kerran ja sanoi heille: ”Tällaisena aikana te nukutte ja lepäätte! Riittää! Hetki on tullut! Katso! Ihmisen Poika kavalletaan syntisten käsiin.
42 Nouskaa, lähdetään. Katso! Kavaltajani on tullut lähelle.”
43 Ja samassa, hänen vielä puhuessaan, saapui Juudas, yksi niistä kahdestatoista, ja hänen kanssaan joukko ihmisiä ylipappien ja kirjanoppineiden ja vanhinten luota miekat ja nuijat mukanaan.
44 Mutta hänen kavaltajansa oli antanut heille sovitun tunnusmerkin sanoen: ”Se jota minä suutelen, hän se on; pidättäkää hänet ja viekää hänet turvallisesti pois.”
45 Ja hän tuli suoraan paikalle, lähestyi häntä ja sanoi: ”Rabbi!” ja suuteli häntä hyvin hellästi.
46 Niin he kävivät häneen käsiksi ja pidättivät hänet.
47 Eräs vierellä seisovista veti kuitenkin miekkansa ja iski ylimmäisen papin orjaa ja sivalsi häneltä korvan.
48 Mutta Jeesus sanoi heille tämän johdosta: ”Kuin ryöstäjää vastaanko te olette lähteneet miekat ja nuijat mukananne ottamaan minua kiinni?
49 Päivän toisensa jälkeen olin teidän parissanne temppelissä opettamassa, ja kuitenkaan ette pidättäneet minua. Mutta näin on, jotta Raamatun kirjoitukset täyttyisivät.”
50 Ja he kaikki jättivät hänet ja pakenivat.
51 Mutta eräs nuori mies, jolla oli hienosta pellavasta tehty vaate alastoman ruumiinsa verhona, alkoi seurata häntä lähettyvillä, ja he yrittivät ottaa hänet kiinni,
52 mutta hän jätti pellavavaatteensa taakseen ja pääsi pakenemaan alasti.
53 He veivät Jeesuksen nyt ylimmäisen papin luo, ja kaikki ylipapit ja vanhimmat ja kirjanoppineet tulivat koolle.
54 Mutta Pietari seurasi häntä hyvän matkan päästä ylimmäisen papin sisäpihaan asti, ja hän istui yhdessä palvelijoiden kanssa ja lämmitteli itseään kirkkaan tulen ääressä.
55 Sillä välin ylipapit ja koko sanhedrin etsivät todistusta Jeesusta vastaan surmatakseen hänet, mutta eivät löytäneet.
56 Monet todellakin todistivat väärin häntä vastaan, mutta heidän todistuksensa eivät olleet yhtäpitäviä.
57 Myös eräät nousivat ja todistivat väärin häntä vastaan sanoen:
58 ”Me kuulimme hänen sanovan: ’Minä hajotan maahan tämän käsillä tehdyn temppelin ja rakennan kolmessa päivässä toisen, joka ei ole käsillä tehty.’”
59 Mutta näilläkään perusteilla heidän todistuksensa ei ollut yhtäpitävä.
60 Lopulta ylimmäinen pappi nousi heidän keskellään ja kysyi Jeesukselta sanoen: ”Etkö sano mitään vastaukseksi? Mitä nämä todistavat sinua vastaan?”
61 Mutta hän oli vaiti eikä vastannut yhtään mitään. Taas ylimmäinen pappi alkoi kysyä häneltä ja sanoi hänelle: ”Oletko sinä Kristus, sen Siunatun Poika?”
62 Silloin Jeesus sanoi: ”Olen, ja te tulette näkemään Ihmisen Pojan istuvan voiman oikealla puolella ja tulevan taivaan pilvien mukana.”
63 Tällöin ylimmäinen pappi repäisi aluspukineensa ja sanoi: ”Mitä me enää todistajia tarvitsemme?
64 Te kuulitte rienauksen. Miltä teistä näyttää?” He kaikki tuomitsivat hänet kuoleman ansainneeksi.
65 Ja jotkut rupesivat sylkemään hänen päälleen ja peittämään hänen kasvojaan kokonaan ja lyömään häntä nyrkeillään ja sanomaan hänelle: ”Profetoi!” Ja oikeudenpalvelijat läimäyttivät häntä kasvoihin ja ottivat hänet haltuunsa.
66 Kun nyt Pietari oli alhaalla sisäpihassa, tuli yksi ylimmäisen papin palvelustytöistä,
67 ja nähdessään Pietarin lämmittelemässä hän katsoi suoraan häneen ja sanoi: ”Sinäkin olit Nasaretilaisen, tämän Jeesuksen, kanssa.”
68 Mutta hän kielsi sen sanoen: ”En tunne häntä enkä ymmärrä, mitä sinä sanot”, ja hän meni ulos eteiseen.
69 Siellä palvelustyttö hänet nähdessään rupesi taas sanomaan lähellä seisoville: ”Tämä on yksi heistä.”
70 Jälleen hän kielsi sen. Ja vielä kerran vähän ajan kuluttua lähellä seisovat sanoivat Pietarille: ”Varmasti sinä olet yksi heistä, sillä sinähän olet galilealainen.”
71 Mutta hän alkoi kirota ja vannoa: ”En tunne tätä miestä, josta puhutte.”
72 Ja samassa kukko kiekui toisen kerran, ja Pietari muisti ne sanat, jotka Jeesus oli sanonut hänelle: ”Ennen kuin kukko kiekuu kahdesti, sinä kiellät minut kolmesti.” Ja hän murtui ja puhkesi itkuun.
markus 15
15 Ja heti aamun sarastaessa ylipapit sekä vanhimmat ja kirjanoppineet, niin, koko sanhedrin, pitivät neuvottelun, ja he sitoivat Jeesuksen, veivät hänet pois ja luovuttivat Pilatukselle.
2 Niin Pilatus teki hänelle kysymyksen: ”Oletko sinä juutalaisten kuningas?” Vastaukseksi hänelle hän sanoi: ”Sinä itse sanot sen.”
3 Mutta ylipapit ryhtyivät syyttämään häntä monista asioista.
4 Silloin Pilatus alkoi taas kysyä häneltä sanoen: ”Etkö sano mitään vastaukseksi? Katso, kuinka monia syytöksiä he esittävät sinua vastaan.”
5 Mutta Jeesus ei enää vastannut mitään, niin että Pilatus alkoi ihmetellä.
6 Hänellä oli aina juhlan aikana tapana päästää ihmisille vapaaksi joku vanki, jota he anoivat.
7 Siihen aikaan siellä oli Barabbaaksi sanottu mies sidottuna kapinan lietsojien kanssa, jotka kapinan lietsonnassaan olivat tehneet murhan.
8 Niin ihmisjoukko tuli ylös ja rupesi anomaan sitä, mitä hänellä oli tapana tehdä heille.
9 Pilatus vastasi heille sanoen: ”Tahdotteko minun päästävän teille vapaaksi juutalaisten kuninkaan?”
10 Hän näet tiesi, että ylipapit olivat luovuttaneet hänet kateudesta.
11 Mutta ylipapit kiihottivat ihmisjoukkoa saadakseen hänet päästämään heille vapaaksi ennemmin Barabbaan.
12 Taas vastatessaan Pilatus sanoi heille: ”Mitä minä sitten teen hänelle, jota te sanotte juutalaisten kuninkaaksi?”
13 Jälleen he huusivat: ”Pane hänet paaluun!”
14 Mutta Pilatus sanoi heille vielä: ”Mitä pahaa hän sitten on tehnyt?” Mutta he huusivat yhä enemmän: ”Pane hänet paaluun!”
15 Tällöin Pilatus, joka halusi tehdä ihmisjoukolle mieliksi, päästi heille vapaaksi Barabbaan, ja ruoskitettuaan Jeesuksen hän luovutti hänet paaluun pantavaksi.
16 Sotilaat veivät hänet nyt pois sisäpihaan, toisin sanoen käskynhaltijan palatsiin, ja he kutsuivat koko joukko-osaston koolle,
17 ja he pukivat hänet purppuraan ja punoivat orjantappurakruunun ja panivat sen hänen päähänsä.
18 Ja he rupesivat tervehtimään häntä: ”Terve, juutalaisten kuningas!”
19 He myös hakkasivat häntä päähän ruokokepillä ja syljeskelivät hänen päälleen ja kumartelivat häntä laskeutuen polvilleen.
20 Tehtyään hänestä pilaa he lopuksi riisuivat hänet purppurasta ja panivat hänen ylleen hänen päällysvaippansa. Ja he veivät hänet ulos pannakseen hänet paaluun.
21 He myös pakottivat palvelukseen erään ohikulkijan, erään kyreneläisen Simonin, joka oli tulossa maaseudulta, Aleksandroksen ja Rufuksen isän, jotta tämä kantaisi hänen kidutuspaaluaan.
22 Niin he veivät hänet paikalle nimeltä Golgata, joka merkitsee käännettynä: Pääkallonpaikka.
23 Täällä he yrittivät antaa hänelle viiniä, johon oli huumeeksi sekoitettu mirhaa, mutta hän ei huolinut sitä.
24 Ja he panivat hänet paaluun ja jakoivat hänen päällysvaippansa heittämällä niistä arpaa, kuka mitäkin ottaa.
25 Nyt oli kolmas tunti, ja he panivat hänet paaluun.
26 Ja yläpuolelle oli kirjoitettu syytekirjoitus häntä vastaan: ”Juutalaisten kuningas.”
27 Lisäksi he panivat paaluun kaksi ryöstäjää hänen kanssaan, toisen hänen oikealle ja toisen hänen vasemmalle puolelleen.
28 ——
29 Ja ohi kulkevat puhuivat hänelle herjaavasti, ravistelivat päätään ja sanoivat: ”Hah! Sinä, joka muka hajotat maahan temppelin ja rakennat sen kolmessa päivässä,
30 pelasta itsesi tulemalla alas kidutuspaalusta.”
31 Samalla tavoin myös ylipapit tekivät pilaa keskenään kirjanoppineiden kanssa ja sanoivat: ”Muita hän pelasti; itseään hän ei voi pelastaa!
32 Tulkoon Kristus, Israelin kuningas, nyt alas kidutuspaalusta, jotta me näkisimme ja uskoisimme.” Nekin, jotka oli pantu paaluun yhdessä hänen kanssaan, häpäisivät häntä.
33 Kun tuli kuudes tunti, koko maahan tuli pimeys yhdeksänteen tuntiin asti.
34 Ja yhdeksännellä tunnilla Jeesus huusi suurella äänellä: ”Eli, Eli, lama sabakhtani?”, mikä merkitsee käännettynä: ”Jumalani, Jumalani, miksi olet hylännyt minut?”
35 Ja sen kuullessaan jotkut lähellä seisovista sanoivat: ”Katso! Hän huutaa Eliaa.”
36 Mutta muuan juoksi, kasteli sienen hapanviinillä, pani sen ruokokepin päähän ja alkoi antaa hänelle juotavaa sanoen: ”Antakaa hänen olla! Katsotaan, tuleeko Elia ottamaan hänet alas.”
37 Mutta Jeesus päästi kovan huudon ja antoi henkensä.
38 Ja pyhäkön esirippu repesi kahtia ylhäältä alas asti.
39 Kun nyt upseeri, joka seisoi lähellä pitäen häntä silmällä, näki, että hän näissä olosuhteissa oli antanut henkensä, hän sanoi: ”Varmasti tämä ihminen oli Jumalan Poika.”
40 Siellä oli myös naisia matkan päästä katselemassa, heidän joukossaan Maria Magdaleena sekä Maria, Jaakob Vähäisen ja Joseksen äiti, ja Salome,
41 joilla oli ollut tapana seurata häntä ja palvella häntä, kun hän oli Galileassa, ja monia muita naisia, jotka olivat tulleet hänen kanssaan ylös Jerusalemiin.
42 Kun nyt oli jo myöhäinen iltapäivä, ja koska oli valmistuspäivä eli sapatin aatto,
43 tuli Arimatiasta oleva Joosef, arvossa pidetty Neuvoston jäsen, joka itsekin odotti Jumalan valtakuntaa. Hän rohkaisi mielensä, meni sisään Pilatuksen eteen ja pyysi Jeesuksen ruumista.
44 Mutta Pilatus ihmetteli, oliko hän jo kuollut, ja kutsuttuaan luokseen upseerin hän kysyi tältä, oliko hän jo kuollut.
45 Saatuaan siten upseerilta varmistuksen hän myönsi ruumiin Joosefille.
46 Niinpä tämä osti hienoa pellavakangasta ja otti hänet alas, kääri hänet tähän hienoon pellavakankaaseen ja pani hänet muistohautaan, joka oli louhittu kallioon, ja hän vieritti kiven muistohaudan ovelle.
47 Mutta Maria Magdaleena ja Maria, Joseksen äiti, jäivät katselemaan sitä, mihin hänet oli pantu.
markus 16
16 Kun sitten sapatti oli mennyt, Maria Magdaleena ja Maria, Jaakobin äiti, sekä Salome ostivat tuoksuyrttejä mennäkseen sivelemään häneen öljyä.
2 Ja hyvin varhain viikon ensimmäisenä päivänä he tulivat muistohaudalle auringon noustua.
3 Ja he sanoivat toisilleen: ”Kuka vierittää puolestamme kiven pois muistohaudan ovelta?”
4 Mutta kun he katsoivat ylös, he näkivät, että kivi oli vieritetty pois, vaikka se oli erittäin suuri.
5 Kun he menivät muistohautaan, he näkivät nuoren miehen istuvan oikealla puolella pukeutuneena pitkään valkoiseen vaatteeseen, ja he järkyttyivät.
6 Hän sanoi heille: ”Lakatkaa olemasta järkyttyneitä. Te etsitte Jeesus Nasaretilaista, joka pantiin paaluun. Hänet on herätetty, ei hän ole täällä. Katso! Paikka, johon he panivat hänet.
7 Mutta menkää, sanokaa hänen opetuslapsilleen ja Pietarille: ’Hän menee teidän edellänne Galileaan; siellä te näette hänet, niin kuin hän teille sanoi.’”
8 Kun he sitten tulivat ulos, he pakenivat muistohaudalta, sillä he olivat vavistuksen ja voimakkaan mielenliikutuksen vallassa. Eivätkä he sanoneet kenellekään mitään, sillä he pelkäsivät.
9 Noustuaan ylös varhain viikon ensimmäisenä päivänä hän näyttäytyi ensin Maria Magdaleenalle, josta hän oli ajanut ulos seitsemän demonia.
10 Tämä meni ja kertoi niille, jotka olivat olleet Jeesuksen kanssa, koska he surivat ja itkivät.
11 Mutta kun he kuulivat, että hän oli herännyt eloon ja että Maria oli nähnyt hänet, he eivät uskoneet.
12 Lisäksi hän näyttäytyi näiden jälkeen toisenmuotoisena kahdelle heistä, kun he olivat kävellen menossa maaseudulle,
13 ja he tulivat takaisin ja kertoivat muille. Eivätkä he uskoneet näitäkään.
14 Mutta myöhemmin hän näyttäytyi niille yhdelletoistakin, kun he olivat pitkällään pöydän ääressä, ja hän soimasi heidän epäuskoaan ja kovasydämisyyttään, koska he eivät uskoneet niitä, jotka olivat nähneet hänet nyt kuolleista herätettynä.
15 Ja hän sanoi heille: ”Menkää kaikkeen maailmaan ja saarnatkaa hyvää uutista koko luomakunnalle.
16 Joka uskoo ja kastetaan, se pelastuu, mutta joka ei usko, sille langetetaan tuomio.
17 Lisäksi nämä tunnusmerkit seuraavat niitä, jotka uskovat: Minun nimeäni käyttämällä he ajavat ulos demoneja, he puhuvat kielillä,
18 ja käsillään he nostavat käärmeitä, ja jos he juovat jotakin kuolettavaa, se ei vahingoita heitä lainkaan. He panevat kätensä sairaiden päälle, ja nämä tulevat terveiksi.”
19 Kun sitten Herra Jeesus oli puhunut heille, hänet otettiin ylös taivaaseen ja hän istuutui Jumalan oikealle puolelle.
20 Niinpä he lähtivät ja saarnasivat kaikkialla Herran työskennellessä heidän kanssaan ja tukiessa sanomaa sitä seuraavilla tunnusmerkeillä.
luukas 1
1 Koska monet ovat ryhtyneet kokoamaan selostusta tosiasioista, joista keskuudessamme ollaan täysin vakuuttuneita,
2 sen mukaan kuin ne, joista alusta asti tuli silminnäkijöitä ja sanoman palvelijoita, välittivät ne meille,
3 päätin minäkin, koska olen tarkoin tutkinut kaiken alusta alkaen, kirjoittaa ne johdonmukaisessa järjestyksessä sinulle, arvoisa Teofilos,
4 jotta tuntisit täysin niiden asioiden varmuuden, jotka sinulle on suullisesti opetettu.
5 Juudean kuninkaan Herodeksen päivinä oli Sakarja-niminen pappi Abian osastosta, ja hänellä oli vaimo, joka oli Aaronin tyttäriä, ja tämän nimi oli Elisabet.
6 He olivat molemmat vanhurskaita Jumalan edessä, koska he vaelsivat moitteettomasti kaikkien Jehovan käskyjen ja oikeudellisten vaatimusten mukaan.
7 Mutta heillä ei ollut lasta, koska Elisabet oli hedelmätön, ja heille molemmille oli jo karttunut vuosia.
8 Kun hän oli nyt toimimassa pappina osastonsa tehtävässä Jumalan edessä,
9 niin papinviran juhlallisen tavan mukaan tuli hänen vuoronsa suitsuttaa hänen mentyään Jehovan pyhäkköön;
10 ja koko kansanjoukko oli ulkopuolella rukoilemassa suitsutushetken aikana.
11 Silloin hänelle näyttäytyi Jehovan enkeli, joka seisoi suitsutusalttarin oikealla puolella.
12 Mutta Sakarja tuli näkemästään levottomaksi, ja pelko valtasi hänet.
13 Enkeli sanoi kuitenkin hänelle: ”Älä pelkää, Sakarja, sillä rukouksesi on kuultu suosiollisesti, ja vaimosi Elisabet synnyttää sinulle pojan, ja sinun pitää antaa hänelle nimi Johannes.
14 Ja sinulla tulee olemaan ilo ja riemu, ja monet tulevat iloitsemaan hänen syntymästään,
15 sillä hän tulee olemaan suuri Jehovan edessä. Mutta hän ei saa juoda lainkaan viiniä eikä väkijuomaa, ja hän on täynnä pyhää henkeä jo äitinsä kohdusta saakka;
16 ja monet Israelin pojista hän kääntää takaisin Jehovan, heidän Jumalansa, puoleen.
17 Hän myös kulkee hänen edellään Elian hengessä ja voimassa kääntääkseen takaisin isien sydämet lasten puoleen ja tottelemattomat vanhurskaiden käytännölliseen viisauteen toimittaakseen Jehovalle valmistetun kansan.”
18 Ja Sakarja sanoi enkelille: ”Miten voin olla tästä varma? Sillä minä olen iäkäs ja vaimolleni on jo karttunut vuosia.”
19 Vastaukseksi enkeli sanoi hänelle: ”Minä olen Gabriel, joka seisoo lähellä Jumalan edessä, ja minut lähetettiin puhumaan kanssasi ja julistamaan sinulle hyvää uutista näistä asioista.
20 Mutta katso, sinä tulet olemaan vaiti etkä kykene puhumaan siihen päivään saakka, jona nämä tapahtuvat, koska et uskonut minun sanojani, jotka määräaikanaan täyttyvät.”
21 Sillä välin kansa odotteli Sakarjaa ja alkoi ihmetellä hänen viipymistään pyhäkössä.
22 Mutta kun hän tuli ulos, hän ei kyennyt puhumaan heille, ja he tajusivat, että hän oli juuri nähnyt yliluonnollisen näyn pyhäkössä; ja hän teki heille jatkuvasti merkkejä, mutta pysyi mykkänä.
23 Kun sitten hänen julkisen palveluksensa päivät olivat täyttyneet, hän meni kotiinsa.
24 Mutta näiden päivien jälkeen hänen vaimonsa Elisabet tuli raskaaksi, ja hän pysytteli eristäytyneenä viisi kuukautta ja sanoi:
25 ”Näin on Jehova kohdellut minua näinä päivinä, jolloin hän on kääntänyt minuun huomionsa ottaakseen pois häväistykseni ihmisten keskuudessa.”
26 Hänen kuudennella kuukaudellaan enkeli Gabriel lähetettiin Jumalan luota Nasaret-nimiseen Galilean kaupunkiin
27 neitsyen luo, joka oli luvattu avioon Joosef-nimiselle miehelle Daavidin huoneesta, ja neitsyen nimi oli Maria.
28 Ja mennessään sisään hänen eteensä enkeli sanoi: ”Päivää, suuresti suosittu, Jehova on sinun kanssasi.”
29 Mutta hän tuli perin levottomaksi näistä sanoista ja alkoi pohdiskella, millainen tervehdys tämä mahtaisi olla.
30 Niin enkeli sanoi hänelle: ”Älä pelkää, Maria, sillä sinä olet saanut suosion Jumalan edessä,
31 ja katso, kohdussasi tapahtuu sikiäminen, ja sinä synnytät pojan, ja sinun pitää antaa hänelle nimi Jeesus.
32 Tämä tulee olemaan suuri, ja häntä tullaan kutsumaan Korkeimman Pojaksi, ja Jehova Jumala antaa hänelle hänen isänsä Daavidin valtaistuimen,
33 ja hän hallitsee kuninkaana Jaakobin huonetta ikuisesti, eikä hänen valtakunnallaan ole loppua.”
34 Mutta Maria sanoi enkelille: ”Kuinka tämä tapahtuu, kun minulla ei ole suhdetta mieheen?”
35 Vastaukseksi enkeli sanoi hänelle: ”Pyhää henkeä tulee sinun päällesi, ja Korkeimman voima peittää sinut varjoonsa. Siksi myös sitä, mikä syntyy, kutsutaan pyhäksi, Jumalan Pojaksi.
36 Ja katso, vieläpä sukulaisellesi Elisabetillekin on siinnyt poika hänen vanhalla iällään, ja tämä on kuudes kuukausi hänellä, jota sanottiin hedelmättömäksi naiseksi,
37 sillä Jumalalle ei mikään julistus ole mahdotonta.”
38 Silloin Maria sanoi: ”Katso: Jehovan orjatar! Tapahtukoon minulle julistuksesi mukaan.” Sen jälkeen enkeli lähti hänen luotaan.
39 Niin Maria nousi niinä päivinä ja kulki kiireesti vuorimaahan, erääseen Juudan kaupunkiin,
40 ja hän meni Sakarjan kotiin ja tervehti Elisabetia.
41 Kun nyt Elisabet kuuli Marian tervehdyksen, hypähti pienokainen hänen kohdussaan; ja Elisabet täyttyi pyhällä hengellä,
42 ja hän huusi suureen ääneen ja sanoi: ”Siunattu olet sinä naisten joukossa, ja siunattu on sinun kohtusi hedelmä!
43 Miten sitten minulla on tämä etu, että Herrani äiti tulee minun luokseni?
44 Sillä katso, kun tervehdyksesi ääni tuli korviini, niin pienokainen hypähti riemusta kohdussani.
45 Onnellinen on myös hän, joka uskoi, koska se, mitä hänelle Jehovan toimesta on puhuttu, tulee täydellisesti toteutumaan.”
46 Ja Maria sanoi: ”Sieluni julistaa Jehovan suuruutta,
47 eikä henkeni voi olla riemuitsematta Jumalasta, Pelastajastani,
48 sillä hän on katsonut orjattarensa alhaiseen asemaan. Sillä katso, tästä lähtien kaikki sukupolvet sanovat minua onnelliseksi,
49 sillä Voimallinen on tehnyt minulle suuria, ja pyhä on hänen nimensä,
50 ja sukupolvista sukupolviin on hänen armonsa niillä, jotka pelkäävät häntä.
51 Hän on käyttänyt väkevästi käsivarttaan, hän on hajottanut joka taholle niitä, joiden sydämen aikomukset ovat pöyhkeitä.
52 Hän on syössyt mahtimiehiä valtaistuimilta ja korottanut alhaisia,
53 hän on täysin tyydyttänyt nälkäisiä hyvyyksillä ja lähettänyt rikkaita tyhjinä pois.
54 Hän on tullut palvelijansa Israelin avuksi palauttaakseen mieleensä armon,
55 niin kuin hän puhui esi-isillemme, Abrahamille ja hänen siemenelleen, ikiajoiksi.”
56 Sitten Maria jäi hänen luokseen noin kolmeksi kuukaudeksi ja palasi kotiinsa.
57 Mutta Elisabetin synnyttämisen aika tuli, ja hän synnytti pojan.
58 Ja naapurit ja hänen sukulaisensa kuulivat, että Jehova oli suurentanut armonsa häntä kohtaan, ja he alkoivat iloita hänen kanssaan.
59 Ja kahdeksantena päivänä he tulivat ympärileikkaamaan lapsukaista, ja he aikoivat antaa sille nimen Sakarja sen isän nimen mukaan.
60 Mutta sen äiti vastasi ja sanoi: ”Ei toki, vaan hänelle on annettava nimeksi Johannes.”
61 Tällöin he sanoivat hänelle: ”Sukulaisissasi ei ole ketään, jota kutsutaan sillä nimellä.”
62 Sitten he ryhtyivät merkein kysymään sen isältä, minkä nimen hän tahtoi sille annettavan.
63 Ja hän pyysi taulun ja kirjoitti: ”Johannes on sen nimi.” Tällöin he kaikki ihmettelivät.
64 Samassa hänen suunsa avautui ja hänen kielensä vapautui ja hän alkoi puhua ja siunasi Jumalaa.
65 Ja pelko valtasi kaikki ne, jotka asuivat heidän naapuristossaan, ja koko Juudean vuorimaassa alettiin joka puolella puhua kaikista näistä asioista,
66 ja kaikki, jotka kuulivat, panivat ne merkille sydämessään ja sanoivat: ”Mikä tästä lapsukaisesta oikein tulee?” Sillä Jehovan käsi oli tosiaankin sen kanssa.
67 Ja Sakarja, sen isä, täyttyi pyhällä hengellä, ja hän profetoi sanoen:
68 ”Siunattu olkoon Jehova, Israelin Jumala, sillä hän on kääntänyt huomionsa omaan kansaansa ja toteuttanut sille vapautuksen.
69 Ja hän on herättänyt meille pelastuksen sarven palvelijansa Daavidin huoneesta,
70 niin kuin hän pyhien profeettojensa suulla on vanhastaan puhunut
71 pelastuksesta, joka saadaan vihollisistamme ja kaikkien meitä vihaavien käsistä,
72 toteuttaakseen armon esi-isiemme yhteydessä ja palauttaakseen mieleensä pyhän liittonsa,
73 sen valan, jonka hän vannoi esi-isällemme Abrahamille,
74 suodakseen meille, sen jälkeen kun meidät on pelastettu vihollisten käsistä, edun pelottomasti suorittaa hänelle pyhää palvelusta
75 uskollisesti ja vanhurskaasti hänen edessään kaikki päivämme.
76 Mutta sinua, lapsukainen, sinua tullaan kutsumaan Korkeimman profeetaksi, sillä sinä tulet kulkemaan ennakolta Jehovan edessä valmistaaksesi hänen tiensä,
77 antaaksesi hänen kansalleen pelastuksen tuntemusta sen syntien anteeksi antamisen välityksellä
78 meidän Jumalamme hellän säälin vuoksi. Tämän säälin myötä tulee päivänkoitto vierailemaan luonamme korkeudesta
79 antaakseen valoa pimeydessä ja kuoleman varjossa istuville, ohjatakseen jalkamme menestyksellisesti rauhan tielle.”
80 Ja lapsukainen kasvoi ja vahvistui jatkuvasti hengessä, ja hän pysytteli aavikoilla siihen päivään asti, jona hän näyttäytyi julkisesti Israelille.
luukas 2
2 Noina päivinä lähti nyt keisari Augustukselta säädös, että koko asuttu maa oli henkikirjoitettava
2 (tämä ensimmäinen henkikirjoitus tapahtui Quiriniuksen ollessa Syyrian käskynhaltijana),
3 ja kaikki matkasivat henkikirjoitettaviksi, kukin omaan kaupunkiinsa.
4 Tietysti Joosefkin lähti Galileasta, Nasaretin kaupungista, ylös Juudeaan, Daavidin kaupunkiin, jota kutsutaan Betlehemiksi, koska hän oli Daavidin huonetta ja sukua,
5 henkikirjoitettavaksi Marian kanssa, joka oli annettu hänelle avioon, kuten oli luvattu, ja joka odotti parhaillaan lasta.
6 Heidän siellä ollessaan hänen synnytystä edeltävät päivänsä kuluivat umpeen.
7 Ja hän synnytti poikansa, esikoisen, ja kapaloi hänet ja pani hänet seimeen, koska heille ei ollut sijaa majapaikassa.
8 Samalla seudulla oli myös paimenia, jotka oleskelivat taivasalla ja vartioivat vuorotellen yöllä laumojaan.
9 Ja yhtäkkiä seisoi heidän luonaan Jehovan enkeli, ja Jehovan kirkkaus loisti heidän ympärillään, ja he joutuivat suuren pelon valtaan.
10 Mutta enkeli sanoi heille: ”Älkää pelätkö, sillä katso, minä julistan teille hyvää uutista suuresta ilosta, joka tulee olemaan kaikella kansalla,
11 sillä teille on syntynyt tänään Daavidin kaupungissa Pelastaja, joka on Kristus, Herra.
12 Ja tämä on teille tunnusmerkkinä: te löydätte pienokaisen, joka on kapaloitu ja makaa seimessä.”
13 Ja yhtäkkiä oli enkelin kanssa joukko taivaalliseen armeijaan kuuluvia, jotka ylistivät Jumalaa ja sanoivat:
14 ”Kunnia ylimmissä korkeuksissa Jumalalle, ja maan päällä rauha hyvän tahdon ihmisten keskuudessa.”
15 Kun sitten enkelit olivat lähteneet paimenten luota taivaaseen, nämä sanoivat toisilleen: ”Mennään toki suoraan Betlehemiin katsomaan tätä, mikä on tapahtunut ja minkä Jehova on meille tiedottanut.”
16 Ja he menivät kiireesti ja löysivät Marian sekä Joosefin ja seimessä makaavan pienokaisen.
17 Sen nähdessään he tiedottivat sanoman, joka oli puhuttu heille tästä lapsukaisesta.
18 Ja kaikki, jotka kuulivat, ihmettelivät sitä, mitä paimenet heille kertoivat,
19 mutta Maria alkoi säilyttää kaikkia näitä sanoja ja teki päätelmiä sydämessään.
20 Sitten paimenet menivät takaisin kirkastaen ja ylistäen Jumalaa kaiken sen johdosta, mitä he olivat kuulleet ja nähneet juuri sellaisena kuin heille oli kerrottu.
21 Kun sitten kahdeksan päivää kului umpeen ja hänet piti ympärileikata, hänelle annettiin myös nimi Jeesus, jonka enkeli antoi ennen kuin hän sikisi kohdussa.
22 Ja kun heidän Mooseksen lain mukaiset puhdistuspäivänsä kuluivat umpeen, he veivät hänet ylös Jerusalemiin esittääkseen hänet Jehovalle,
23 niin kuin Jehovan lakiin on kirjoitettu: ”Jokainen miespuolinen, joka avaa kohdun, on kutsuttava Jehovalle pyhäksi”,
24 ja esittääkseen teurasuhrin sen mukaan kuin on sanottu Jehovan laissa: ”Pari turturikyyhkyjä tai kaksi kyyhkysenpoikaa.”
25 Ja katso, Jerusalemissa oli mies, jonka nimi oli Simeon, ja tämä mies oli vanhurskas ja jumalaapelkäävä ja odotti Israelin lohdutusta, ja pyhää henkeä oli hänen päällään.
26 Lisäksi pyhä henki oli yliluonnollisesti paljastanut hänelle, ettei hän näkisi kuolemaa, ennen kuin hän olisi nähnyt Jehovan Kristuksen.
27 Hengen voiman alaisena hän tuli nyt temppeliin, ja kun vanhemmat toivat lapsukaisen, Jeesuksen, sisään tehdäkseen sen hyväksi lain tavanomaisen käytännön mukaan,
28 hän itse otti sen syliinsä ja siunasi Jumalaa ja sanoi:
29 ”Nyt, Suvereeni Herra, sinä päästät orjasi menemään rauhassa julistuksesi mukaan,
30 sillä silmäni ovat nähneet sinun pelastuskeinosi,
31 jonka olet valmistanut kaikkien kansojen nähden,
32 valon, joka poistaa verhon kansakunnilta, ja kansasi Israelin kirkkauden.”
33 Ja sen isä ja äiti ihmettelivät jatkuvasti sitä, mitä siitä puhuttiin.
34 Simeon myös siunasi heitä, mutta sanoi sen äidille Marialle: ”Katso! Tämä on pantu monille lankeemukseksi ja uudelleennousemukseksi Israelissa ja tunnusmerkiksi, jota vastaan puhutaan
35 (niin, sinun oman sielusi läpi tulee käymään pitkä miekka), jotta monien sydänten järkeilyt paljastuisivat.”
36 Siellä oli myös naisprofeetta Anna, Fanuelin tytär, Asserin heimosta. (Tälle naiselle oli jo karttunut monia vuosia, ja hän oli elänyt aviomiehen kanssa seitsemän vuotta neitsyydestään lähtien,
37 ja hän oli leski, nyt kahdeksankymmentäneljävuotias.) Hän ei ollut koskaan poissa temppelistä ja suoritti pyhää palvelusta yötä päivää paastoin ja rukouksin.
38 Ja juuri sillä hetkellä hän tuli lähelle ja alkoi kiittää Jumalaa ja puhua lapsesta kaikille, jotka odottivat Jerusalemin vapautusta.
39 Kun he sitten olivat suorittaneet kaiken Jehovan lain mukaan, he menivät takaisin Galileaan, omaan kaupunkiinsa Nasaretiin.
40 Ja lapsukainen kasvoi ja vahvistui ja täyttyi viisaudella kaiken aikaa, ja Jumalan suosio pysyi hänen päällään.
41 Hänen vanhempansa olivat tottuneet menemään vuosittain Jerusalemiin pesah-juhlaan.
42 Ja kun hän oli täyttänyt kaksitoista vuotta, he menivät ylös juhlan tavan mukaan
43 ja olivat siellä niiden päivien loppuun. Mutta heidän palatessaan Jeesus-poika jäi Jerusalemiin, eivätkä hänen vanhempansa huomanneet sitä.
44 He luulivat hänen olevan matkaseurueessa ja kulkivat päivän matkan ja alkoivat sitten perinpohjaisesti etsiä häntä sukulaisten ja tuttavien joukosta.
45 Mutta kun he eivät löytäneet häntä, he palasivat Jerusalemiin ja etsivät häntä ahkerasti.
46 Vihdoin kolmen päivän kuluttua he löysivät hänet temppelistä, jossa hän istui opettajien keskellä ja kuunteli heitä ja kyseli heiltä.
47 Mutta kaikki, jotka kuuntelivat häntä, hämmästelivät hänen ymmärrystään ja vastauksiaan.
48 Kun he nyt näkivät hänet, he yllättyivät perin pohjin, ja hänen äitinsä sanoi hänelle: ”Lapsi, minkä tähden sinä kohtelit meitä tällä tavoin? Isäsi ja minä olemme tässä tuskaisina etsiskelleet sinua.”
49 Mutta hän sanoi heille: ”Miksi teidän oli lähdettävä minua etsimään? Ettekö tienneet, että minun täytyy olla Isäni huoneessa?”
50 He eivät kuitenkaan käsittäneet näitä sanoja, jotka hän heille puhui.
51 Ja hän meni alas heidän kanssaan ja tuli Nasaretiin, ja hän pysyi heille alamaisena. Hänen äitinsä taas säilytti huolellisesti kaikkia näitä sanoja sydämessään.
52 Ja Jeesus edistyi yhä viisaudessa ja ruumiillisessa kasvussa ja suosiossa Jumalan ja ihmisten edessä.
luukas 3
3 Keisari Tiberiuksen viidentenätoista hallitusvuonna, kun Pontius Pilatus oli Juudean käskynhaltijana ja Herodes Galilean piirihallitsijana, mutta hänen veljensä Filippos Iturean ja Trakonitiksen maan piirihallitsijana, ja Lysanias Abilenen piirihallitsijana,
2 ylipappi Hannaan ja Kaifaan päivinä, tuli Jumalan julistus Johannekselle, Sakarjan pojalle, erämaahan.
3 Niin hän tuli kaikkialle Jordanin ympäristöseutuun ja saarnasi kastetta vertauskuvaksi katumuksesta syntien anteeksi antamiseksi,
4 niin kuin profeetta Jesajan sanojen kirjaan on kirjoitettu: ”Kuunnelkaa! Joku huutaa erämaassa: ’Valmistakaa Jehovan tie, tehkää hänen kulkutiensä suoriksi.
5 Jokainen rotko on täytettävä, ja jokainen vuori ja kukkula on tasoitettava, ja mutkista on tultava suoria ja kivikkoisista paikoista tasaisia teitä,
6 ja kaikki liha tulee näkemään Jumalan pelastuskeinon.’”
7 Sen tähden hän sanoi ihmisjoukoille, jotka kulkivat hänen kastettavakseen: ”Te kyykäärmeiden jälkeläiset, kuka on antanut teille viitteen paeta tulevaa vihastusta?
8 Tuottakaa sen tähden katumukseen sopivia hedelmiä. Älkääkä ruvetko sanomaan itseksenne: ’Meillä on isänä Abraham.’ Sillä minä sanon teille, että Jumalalla on voima herättää näistä kivistä lapsia Abrahamille.
9 Tosiaankin, kirves on jo paikallaan puiden juurella; sen tähden jokainen puu, joka ei tuota hyvää hedelmää, kaadetaan ja heitetään tuleen.”
10 Ja ihmisjoukot kyselivät häneltä: ”Mitä meidän sitten pitää tehdä?”
11 Vastaukseksi hänellä oli tapana sanoa heille: ”Jolla on kaksi aluspukinetta, jakakoon ne sen kanssa, jolla ei ole yhtään, ja jolla on ruokatarvikkeita, tehköön samoin.”
12 Mutta veronkantajiakin tuli kastettavaksi, ja he sanoivat hänelle: ”Opettaja, mitä meidän pitää tehdä?”
13 Hän sanoi heille: ”Älkää vaatiko yhtään enempää kuin veromäärä on.”
14 Myös sotapalveluksessa olevat kyselivät häneltä: ”Entä mitä meidän pitää tehdä?” Ja hän sanoi heille: ”Älkää ahdistelko ketään älkääkä syyttäkö ketään väärin, vaan tyytykää ylläpitoonne.”
15 Kun nyt kansa oli odotuksen vallassa ja kaikki pohdiskelivat sydämessään Johanneksesta: ”Voisikohan hän olla Kristus?”,
16 Johannes antoi vastauksen sanoen kaikille: ”Minä osaltani kastan teidät vedellä, mutta on tulossa minua voimakkaampi, jonka sandaalien hihnoja en ole kelvollinen irrottamaan. Hän kastaa teidät pyhällä hengellä ja tulella.
17 Hänellä on viskimensä kädessään, jotta hän puhdistaisi puimatantereensa täydelleen ja kokoaisi vehnän varastohuoneeseensa, mutta akanat hän polttaa tulella, jota ei voi sammuttaa.”
18 Sen tähden hän antoi myös monia muita kehotuksia ja jatkoi hyvän uutisen julistamista kansalle.
19 Mutta kun piirihallitsija Herodes oli saanut häneltä ojennuksen veljensä vaimon Herodiaan johdosta ja kaikkien pahojen tekojensa johdosta,
20 Herodes lisäsi tämänkin kaikkiin noihin tekoihin: hän sulki Johanneksen vankilaan.
21 Kun nyt kaikkea kansaa kastettiin, Jeesuskin kastettiin, ja hänen rukoillessaan taivas aukeni
22 ja pyhä henki laskeutui ruumiillisessa hahmossa kuin kyyhkynen hänen päälleen, ja taivaasta kuului ääni: ”Sinä olet minun rakas Poikani; olen hyväksynyt sinut.”
23 Ja Jeesus itse oli työnsä aloittaessaan noin kolmikymmenvuotias ja oli, niin kuin luultiin, Joosefin poika, hänen joka oli Heelin,
24 joka taas Mattatin, joka Leevin, joka Melkin, joka Jannain, joka Joosefin,
25 joka Mattatiaan, joka Aamoksen, joka Nahumin, joka Eslin, joka Naggain,
26 joka Maatin, joka Mattatiaan, joka Semeinin, joka Josekin, joka Jodan,
27 joka Johananin, joka Resan, joka Serubbabelin, joka Sealtielin, joka Nerin,
28 joka Melkin, joka Addin, joka Kosamin, joka Elmadamin, joka Erin,
29 joka Jeesuksen, joka Elieserin, joka Jorimin, joka Mattatin, joka Leevin,
30 joka Symeonin, joka Juudaksen, joka Joosefin, joka Jonamin, joka Eljakimin,
31 joka Melean, joka Mennan, joka Mattatan, joka Natanin, joka Daavidin,
32 joka Iisain, joka Obedin, joka Boasin, joka Salman, joka Nahsonin,
33 joka Amminadabin, joka Arnin, joka Hesronin, joka Peresin, joka Juudan,
34 joka Jaakobin, joka Iisakin, joka Abrahamin, joka Terahin, joka Nahorin,
35 joka Serugin, joka Reun, joka Pelegin, joka Eberin, joka Selahin,
36 joka Kainanin, joka Arpaksadin, joka Seemin, joka Nooan, joka Lemekin,
37 joka Metusalahin, joka Hanokin, joka Jaredin, joka Mahalaleelin, joka Kainanin,
38 joka Enosin, joka Setin, joka Aadamin, joka Jumalan poika.
luukas 4
4 Jeesus kääntyi nyt täynnä pyhää henkeä pois Jordanilta, ja henki johdatteli häntä erämaassa
2 neljäkymmentä päivää Panettelijan kiusattavana. Eikä hän syönyt mitään noina päivinä, ja siksi hänen oli niiden päätyttyä nälkä.
3 Tällöin Panettelija sanoi hänelle: ”Jos olet Jumalan poika, niin käske tämän kiven muuttua leiväksi.”
4 Mutta Jeesus vastasi hänelle: ”On kirjoitettu: ’Ihmisen ei tule elää yksistään leivästä.’”
5 Niin hän vei hänet ylös ja näytti hänelle yhdessä hetkessä kaikki asutun maan valtakunnat,
6 ja Panettelija sanoi hänelle: ”Minä annan sinulle kaiken tämän vallan ja niiden loiston, sillä se on luovutettu minulle, ja minä annan sen kenelle tahdon.
7 Jos sinä siis teet palvontateon minun edessäni, niin se kaikki tulee olemaan sinun.”
8 Vastaukseksi Jeesus sanoi hänelle: ”On kirjoitettu: ’Jehovaa, Jumalaasi, sinun on palvottava, ja yksin hänelle sinun on suoritettava pyhää palvelusta.’”
9 Niin hän johdatti hänet Jerusalemiin ja asetti hänet temppelin sakaraharjalle ja sanoi hänelle: ”Jos olet Jumalan poika, niin heittäydy tästä alas,
10 sillä on kirjoitettu: ’Hän antaa enkeleilleen sinusta käskyn varjella sinua’
11 ja: ’He kantavat sinua käsillään, ettet iskisi milloinkaan jalkaasi kiveen.’”
12 Vastaukseksi Jeesus sanoi hänelle: ”On sanottu: ’Et saa panna Jehovaa, Jumalaasi, koetukselle.’”
13 Ja kaiken kiusaamisensa päätettyään Panettelija vetäytyi pois hänen luotaan toiseen sopivaan aikaan saakka.
14 Jeesus palasi sitten hengen voimassa Galileaan. Ja suotuisa puhe hänestä levisi kautta koko ympäristöseudun.
15 Hän alkoi myös opettaa heidän synagogissaan, ja kaikki pitivät häntä kunniassa.
16 Ja hän tuli Nasaretiin, jossa hänet oli kasvatettu, ja meni tapansa mukaan sapattipäivänä synagogaan, ja hän nousi lukemaan.
17 Niin hänelle ojennettiin profeetta Jesajan kirjakäärö, ja hän avasi kirjakäärön ja löysi kohdan, johon oli kirjoitettu:
18 ”Jehovan henkeä on minun päälläni, koska hän on voidellut minut julistamaan hyvää uutista köyhille, hän on lähettänyt minut saarnaamaan vangeille vapautusta ja sokeille näön palautusta, lähettämään muserretut vapautettuina pois,
19 saarnaamaan Jehovan otollista vuotta.”
20 Sen jälkeen hän kääri kirjakäärön kokoon, ojensi sen takaisin palvelijalle ja istuutui, ja kaikkien synagogassa olevien silmät olivat kiinteästi kohdistuneet häneen.
21 Sitten hän rupesi puhumaan heille: ”Tänään tämä raamatunkohta, jonka juuri kuulitte, on täyttynyt.”
22 Ja he kaikki alkoivat antaa hänestä suotuisaa todistusta ja ihmetellä niitä miellyttäviä sanoja, joita lähti hänen suustaan, ja he sanoivat: ”Eikö tämä ole Joosefin poikia?”
23 Tällöin hän sanoi heille: ”Epäilemättä tulette soveltamaan minuun tämän kuvauksen: ’Lääkäri, paranna itsesi; tee myös täällä kotiseudullasi sitä, minkä kuulimme tapahtuneen Kapernaumissa.’”
24 Mutta hän sanoi: ”Totisesti minä sanon teille, ettei yksikään profeetta ole tunnustettu kotiseudullaan.
25 Esimerkiksi sanon teille totuudessa: Israelissa oli monia leskiä Elian päivinä, kun taivas oli suljettuna kolme vuotta ja kuusi kuukautta, niin että koko maahan tuli suuri nälänhätä,
26 eikä Eliaa kuitenkaan lähetetty kenenkään luo heistä, vaan ainoastaan Sarpatiin, Sidonin maahan, erään leskivaimon luo.
27 Israelissa oli myös monta spitaalista profeetta Elisan aikana, eikä kuitenkaan kukaan heistä puhdistunut, vaan Naaman, syyrialainen.”
28 Silloin kaikki ne, jotka kuulivat tämän synagogassa, tulivat täyteen suuttumusta,
29 ja he nousivat ja toimittivat hänet kiireesti kaupungin ulkopuolelle, ja he veivät hänet sen vuoren jyrkänteen reunalle, jolle heidän kaupunkinsa oli rakennettu, syöstäkseen hänet suin päin alas.
30 Mutta hän meni heidän keskitseen ja jatkoi matkaansa.
31 Ja hän meni alas Kapernaumiin, erääseen Galilean kaupunkiin. Ja hän opetti heitä sapattina,
32 ja he olivat perin pohjin hämmästyneitä hänen opetustavastaan, sillä hänen puheensa oli arvovaltaista.
33 Ja synagogassa oli mies, jossa oli henki, epäpuhdas demoni, ja hän huusi suurella äänellä:
34 ”Aah! Mitä tekemistä meillä on sinun kanssasi, Jeesus Nasaretilainen? Tulitko tuhoamaan meitä? Tiedän tarkalleen kuka olet, Jumalan Pyhä.”
35 Mutta Jeesus nuhteli sitä sanoen: ”Ole vaiti ja tule ulos hänestä!” Ja paiskattuaan miehen heidän keskelleen demoni tuli ulos hänestä vahingoittamatta häntä.
36 Tällöin hämmästys valtasi kaikki, ja he alkoivat keskustella toistensa kanssa sanoen: ”Millaista puhetta tämä on, sillä hän käskee epäpuhtaita henkiä vallalla ja voimalla, ja ne tulevat ulos?”
37 Ja hänestä kulki uutisia ympäristöseudun joka kolkkaan.
38 Noustuaan ja lähdettyään synagogasta hän meni Simonin kotiin. Mutta Simonin anoppia vaivasi kova kuume, ja he esittivät hänelle pyynnön naisen puolesta.
39 Niin hän kumartui naisen ylitse ja nuhteli kuumetta, ja se lähti hänestä. Samassa hän nousi ja alkoi palvella heitä.
40 Mutta auringon laskiessa kaikki ne, joilla oli monenlaisten tautien vaivaamia sairaita, toivat heidät hänen luokseen. Hän paransi heidät panemalla kätensä heidän jokaisen päälle.
41 Demonejakin tuli monista ulos huutaen ja sanoen: ”Sinä olet Jumalan Poika.” Mutta hän nuhteli niitä eikä sallinut niiden puhua, sillä ne tiesivät hänen olevan Kristus.
42 Kun sitten tuli päivä, hän meni ulos ja lähti syrjäiseen paikkaan. Mutta ihmisjoukot alkoivat etsiskellä häntä ja tulivat sinne asti, missä hän oli, ja he yrittivät pidätellä häntä lähtemästä heidän luotaan.
43 Mutta hän sanoi heille: ”Minun täytyy julistaa muillekin kaupungeille Jumalan valtakunnan hyvää uutista, sillä sitä varten minut on lähetetty.”
44 Niinpä hän jatkoi saarnaamista Juudean synagogissa.
luukas 5
5 Kerran kun ihmisjoukko tungeksi hänen lähellään ja kuunteli Jumalan sanaa, hän seisoi Gennesaretinjärven rannalla.
2 Ja hän näki järven rannassa kaksi venettä, mutta kalastajat olivat nousseet niistä pois ja huuhtoivat verkkojaan.
3 Astuttuaan toiseen veneistä, joka oli Simonin, hän pyysi tätä lähtemään ulommaksi, vähän matkan päähän maasta. Sitten hän istuutui ja alkoi veneestä käsin opettaa ihmisjoukkoja.
4 Lopetettuaan puhumisen hän sanoi Simonille: ”Lähde ulommaksi, sinne missä on syvää, ja laskekaa verkkonne apajalle.”
5 Mutta Simon sanoi vastaukseksi: ”Opettaja, koko yön olemme uurastaneet emmekä ole saaneet mitään, mutta sinun käskystäsi minä lasken verkot.”
6 Ja kun he tämän tekivät, he saartoivat suuren joukon kaloja. Heidän verkkonsa alkoivat jopa repeillä.
7 Niin he viittoivat toisessa veneessä olevia kumppaneitaan tulemaan heidän avukseen, ja nämä tulivat, ja he täyttivät molemmat veneet, niin että ne alkoivat upota.
8 Tämän nähdessään Simon Pietari lankesi Jeesuksen polvien eteen ja sanoi: ”Lähde minun luotani, Herra, sillä minä olen syntinen mies.”
9 Sillä sen kalansaaliin takia, jonka he olivat saaneet, hämmästys valtasi hänet ja kaikki hänen kanssaan olevat
10 ja samoin sekä Jaakobin että Johanneksen, Sebedeuksen pojat, jotka olivat osakkaita Simonin kanssa. Mutta Jeesus sanoi Simonille: ”Lakkaa pelkäämästä. Tästä lähtien tulet saamaan elävinä saaliiksi ihmisiä.”
11 Niin he toivat veneet takaisin maihin ja jättivät kaiken ja seurasivat häntä.
12 Erään toisen kerran, kun hän oli yhdessä kaupungeista, katso: mies täynnä spitaalia! Nähdessään Jeesuksen hän lankesi kasvoilleen ja pyysi häntä hartaasti sanoen: ”Herra, jos vain haluat, niin sinä voit puhdistaa minut.”
13 Ja niin hän ojensi kätensä, kosketti häntä ja sanoi: ”Minä haluan. Puhdistu.” Ja heti spitaali hävisi hänestä.
14 Ja hän kielsi miestä kertomasta kenellekään: ”Mutta mene näyttämään itsesi papille ja anna uhrilahja puhdistumisesi yhteydessä, niin kuin Mooses on käskenyt, todistukseksi heille.”
15 Mutta sana hänestä levisi sitä enemmän, ja suuria ihmisjoukkoja tuli koolle kuuntelemaan ja parantumaan sairauksistaan.
16 Hän pysytteli kuitenkin syrjään vetäytyneenä aavikoilla ja rukoili.
17 Eräänä päivänä hän oli opettamassa, ja siellä istui fariseuksia ja lainopettajia, jotka olivat tulleet kaikista Galilean ja Juudean kylistä sekä Jerusalemista, ja Jehovan voimaa oli hänen saatavillaan parantamiseen.
18 Ja katso, eräät miehet kantoivat vuoteella miestä, joka oli halvaantunut, ja he yrittivät tuoda hänet sisään ja asettaa hänet hänen eteensä.
19 Ja kun he ihmisjoukon vuoksi eivät löytäneet pääsytietä tuodakseen hänet sisään, he kiipesivät katolle ja laskivat hänet pienessä vuoteessa tiilikaton läpi alas Jeesuksen edessä olevien keskelle.
20 Ja kun hän näki heidän uskonsa, hän sanoi: ”Ihminen, syntisi on annettu sinulle anteeksi.”
21 Silloin kirjanoppineet ja fariseukset rupesivat järkeilemään sanoen: ”Kuka on tämä, joka puhuu rienauksia? Kuka muu voi antaa syntejä anteeksi kuin Jumala yksin?”
22 Mutta havaittuaan heidän järkeilynsä Jeesus sanoi heille vastaukseksi: ”Mitä te järkeilette sydämessänne?
23 Kumpi on helpompaa, sanoa: ’Syntisi on annettu sinulle anteeksi’ vai sanoa: ’Nouse ja kävele’?
24 Mutta tietääksenne, että Ihmisen Pojalla on maan päällä valta antaa syntejä anteeksi” – hän sanoi halvaantuneelle – ”minä sanon sinulle: nouse ja ota pieni vuoteesi ja lähde kotiisi.”
25 Ja samassa hän nousi seisomaan heidän edessään, otti sen, minkä päällä hänellä oli tapana maata, ja lähti kotiinsa kirkastaen Jumalaa.
26 Silloin he kaikki joutuivat haltioihinsa, ja he alkoivat kirkastaa Jumalaa, ja he tulivat täyteen pelkoa ja sanoivat: ”Olemme nähneet outoja asioita tänään!”
27 Ja tämän jälkeen hän meni ulos ja näki Leevi-nimisen veronkantajan istuvan veroasemalla, ja hän sanoi hänelle: ”Ole minun seuraajani.”
28 Ja hän jätti kaiken taakseen, nousi ja lähti seuraamaan häntä.
29 Leevi laittoi hänelle myös suuret vastaanottopidot talossaan, ja siellä oli suuri joukko veronkantajia ja muita, jotka olivat pitkällään aterialla heidän kanssaan.
30 Tällöin fariseukset ja heidän kirjanoppineensa alkoivat nurista hänen opetuslapsilleen sanoen: ”Minkä vuoksi te syötte ja juotte veronkantajien ja syntisten kanssa?”
31 Vastaukseksi Jeesus sanoi heille: ”Ne, jotka ovat terveitä, eivät tarvitse lääkäriä, mutta ne, jotka ovat sairaita, tarvitsevat.
32 En ole tullut kutsumaan vanhurskaita, vaan syntisiä katumukseen.”
33 He sanoivat hänelle: ”Johanneksen opetuslapset paastoavat usein ja esittävät rukouksia, samoin kuin fariseustenkin, mutta sinun syövät ja juovat.”
34 Jeesus sanoi heille: ”Ette kai voi panna sulhasen ystäviä paastoamaan, kun sulhanen on heidän luonaan?
35 Mutta päivät tulevat, jolloin sulhanen otetaankin heiltä pois; silloin, niinä päivinä, he paastoavat.”
36 Lisäksi hän esitti heille myös kuvauksen: ”Ei kukaan leikkaa paikkaa uudesta päällysvaipasta ja ompele sitä vanhaan päällysvaippaan; muutoin uusi paikka repeytyy pois, eikä myöskään uudesta vaatteesta otettu paikka sovi vanhaan.
37 Eikä kukaan kaada uutta viiniä vanhoihin viinileileihin; muutoin uusi viini halkaisee viinileilit ja se valuu pois ja viinileilit turmeltuvat;
38 vaan uusi viini on kaadettava uusiin viinileileihin.
39 Ei kukaan, joka on juonut vanhaa viiniä, tahdo uutta, sillä hän sanoo: ’Vanha on miellyttävää.’”
luukas 6
6 Eräänä sapattina hän sattui kulkemaan viljapeltojen halki, ja hänen opetuslapsensa nyhtivät tähkäpäitä ja söivät hierrettyään niitä käsissään.
2 Tällöin jotkut fariseukset sanoivat: ”Miksi teette sellaista, mikä ei ole luvallista sapattina?”
3 Mutta Jeesus sanoi heille vastaukseksi: ”Ettekö ole koskaan lukeneet sitä, mitä Daavid teki, kun hänen ja hänen kanssaan olleiden miesten tuli nälkä,
4 kuinka hän meni Jumalan huoneeseen ja sai esillepanoleivät ja söi ja antoi kanssaan olleille miehillekin niitä, joita kenenkään muun ei ole lupa syödä kuin yksin pappien?”
5 Ja hän sanoi heille vielä: ”Ihmisen Poika on sapatin Herra.”
6 Eräänä toisena sapattina hän meni synagogaan ja alkoi opettaa. Ja siellä oli mies, jonka oikea käsi oli surkastunut.
7 Kirjanoppineet ja fariseukset pitivät nyt häntä tarkkaan silmällä nähdäkseen, parantaisiko hän sapattina, jotta olisivat keksineet jonkin keinon syyttää häntä.
8 Hän tiesi kuitenkin heidän järkeilynsä, mutta sanoi silti miehelle, jonka käsi oli surkastunut: ”Nouse ja asetu seisomaan keskelle.” Ja hän nousi ja asettui seisomaan.
9 Sitten Jeesus sanoi heille: ”Kysyn teiltä: onko sapattina luvallista tehdä hyvää vai tehdä pahaa, pelastaa vai tuhota sielu?”
10 Ja katsottuaan ympärilleen heihin kaikkiin hän sanoi miehelle: ”Ojenna kätesi.” Hän teki niin, ja hänen kätensä palautui ennalleen.
11 Mutta he raivostuivat silmittömästi ja alkoivat puhua keskenään, mitä tekisivät Jeesukselle.
12 Niinä päivinä hän meni ulos vuorelle rukoilemaan, ja hän oli siellä koko yön rukoillen Jumalaa.
13 Mutta kun tuli päivä, hän kutsui opetuslapsensa luokseen ja valitsi heidän joukostaan kaksitoista, jotka hän myös nimitti ”apostoleiksi”:
14 Simonin, jolle hän antoi myös nimen Pietari, ja hänen veljensä Andreaan, ja Jaakobin ja Johanneksen ja Filippuksen ja Bartolomeuksen
15 ja Matteuksen ja Tuomaan ja Jaakobin, Alfeuksen pojan, ja Simonin, jota kutsutaan ”kiivailijaksi”,
16 ja Juudaksen, Jaakobin pojan, ja Juudas Iskariotin, josta tuli petturi.
17 Ja hän tuli alas heidän kanssaan ja asettui seisomaan tasaiselle paikalle, ja siellä oli suuri joukko hänen opetuslapsiaan ja kaikkialta Juudeasta ja Jerusalemista ja Tyroksen ja Sidonin rannikkomaasta suuri kansanpaljous, joka oli tullut kuulemaan häntä ja paranemaan sairauksistaan.
18 Jopa epäpuhtaiden henkien vaivaamatkin parannettiin.
19 Ja koko ihmisjoukko pyrki koskettamaan häntä, koska hänestä lähti voimaa ja se paransi heidät kaikki.
20 Ja hän nosti silmänsä opetuslastensa puoleen ja sanoi: ”Onnellisia olette te köyhät, sillä teidän on Jumalan valtakunta.
21 Onnellisia olette te, jotka nyt tunnette nälkää, sillä te tulette kylläisiksi. Onnellisia olette te, jotka nyt itkette, sillä te tulette nauramaan.
22 Onnellisia olette te, aina kun ihmiset vihaavat teitä ja aina kun he sulkevat teidät yhteydestään ja häpäisevät teitä ja heittävät teidän nimenne pahana pois Ihmisen Pojan tähden.
23 Iloitkaa sinä päivänä ja hypelkää, sillä katso, teidän palkkanne on suuri taivaassa, sillä samoin heidän esi-isillään oli tapana tehdä profeetoille.
24 Mutta voi teitä, te rikkaat, sillä teillä on jo lohdutuksenne täysimääräisenä.
25 Voi teitä, jotka nyt olette kylläisiä, sillä te tulette olemaan nälissänne. Voi, te jotka nyt nauratte, sillä te tulette suremaan ja itkemään.
26 Voi, aina kun kaikki ihmiset puhuvat teistä hyvää, sillä tällaista heidän esi-isänsä tekivät väärille profeetoille.
27 Mutta minä sanon teille, jotka kuuntelette: rakastakaa jatkuvasti vihollisianne, tehkää alati hyvää teitä vihaaville,
28 siunatkaa yhä uudelleen niitä, jotka kiroavat teitä, rukoilkaa jatkuvasti niiden puolesta, jotka loukkaavat teitä.
29 Sille, joka lyö sinua toiselle poskelle, tarjoa toinenkin, ja siltä, joka ottaa pois päällysvaippasi, älä kiellä aluspukinettakaan.
30 Anna jokaiselle, joka sinulta pyytää, äläkä siltä, joka ottaa pois sinun omaasi, pyydä sitä takaisin.
31 Ja niin kuin tahdotte ihmisten tekevän teille, tehkää samalla tavoin heille.
32 Ja jos rakastatte niitä, jotka rakastavat teitä, mitä ansiota teille siitä on? Rakastavathan syntisetkin niitä, jotka rakastavat heitä.
33 Ja jos teette hyvää niille, jotka tekevät hyvää teille, mitä ansiota teille siitä on? Syntisetkin tekevät samoin.
34 Ja jos lainaatte korotta niille, joilta toivotte saavanne takaisin, mitä ansiota teille siitä on? Syntisetkin lainaavat korotta syntisille saadakseen yhtä paljon takaisin.
35 Päinvastoin: rakastakaa jatkuvasti vihollisianne ja tehkää alati hyvää ja lainatkaa jatkuvasti korotta toivomatta mitään takaisin, niin teidän palkkanne tulee olemaan suuri, ja te tulette olemaan Korkeimman poikia, sillä hän on huomaavainen kiittämättömille ja pahoille.
36 Tulkaa jatkuvasti armollisiksi, niin kuin teidän Isänne on armollinen.
37 Lisäksi lakatkaa tuomitsemasta, niin teitä ei missään tapauksessa tuomita, ja lakatkaa langettamasta tuomiota, niin teille ei missään tapauksessa langeteta tuomiota. Jatkakaa vapaaksi päästämistä, niin teidät päästetään vapaaksi.
38 Harjoittakaa antamista, niin teille annetaan. Syliinne kaadetaan hyvä mitta, sullottu, ravisteltu ja kukkurainen. Sillä millä mitalla te mittaatte, sillä mitataan teille takaisin.”
39 Sitten hän puhui heille myös kuvauksen: ”Eihän sokea voi opastaa sokeaa? Eivätkö molemmat suistu kuoppaan?
40 Oppilas ei ole opettajansa yläpuolella, mutta jokainen, joka on täydellisesti opetettu, on opettajansa kaltainen.
41 Miksi sitten katsot kortta, joka on veljesi silmässä, mutta et huomaa hirttä, joka on omassa silmässäsi?
42 Kuinka voit sanoa veljellesi: ’Veli, salli minun ottaa pois korsi, joka on silmässäsi’, kun itse et katso hirttä, joka on omassa silmässäsi? Ulkokullattu! Ota ensin hirsi pois omasta silmästäsi, niin sitten näet selvästi ottaa pois korren, joka on veljesi silmässä.
43 Sillä ei ole hyvää puuta, joka tuottaa huonoa hedelmää, eikä taas ole huonoa puuta, joka tuottaa hyvää hedelmää.
44 Sillä jokainen puu tunnetaan omasta hedelmästään. Eihän esimerkiksi viikunoita kerätä orjantappuroista eikä viinirypäleitä korjata orjantappurapensaasta.
45 Hyvä ihminen tuo sydämensä hyvästä aarteesta esiin hyvää, mutta paha tuo pahastaan esiin pahaa, sillä sydämen kyllyydestä hänen suunsa puhuu.
46 Entä miksi te kutsutte minua: ’Herra! Herra!’, mutta ette tee mitä sanon?
47 Jokainen, joka tulee minun luokseni ja kuulee minun sanani ja tekee niiden mukaan – minä osoitan teille, kenen kaltainen hän on:
48 Hän on samankaltainen kuin taloa rakentanut mies, joka kaivoi ja meni syvään ja laski perustuksen kalliolle. Kun sitten nousi tulva, virta syöksähti sitä taloa vasten, mutta ei jaksanut järkyttää sitä, koska se oli hyvin rakennettu.
49 Toisaalta se, joka kuulee eikä tee, on samankaltainen kuin mies, joka rakensi talon maapohjalle laskematta perustusta. Virta syöksähti sitä vasten, ja se luhistui heti, ja sen talon sortumisesta tuli suuri.”
luukas 7
7 Kun hän oli päättänyt kaikki nämä sanansa kansan kuullen, hän meni Kapernaumiin.
2 Mutta erään upseerin orja, joka oli tälle kallis, sairasti ja oli kuolemaisillaan.
3 Kuultuaan Jeesuksesta hän lähetti juutalaisten vanhimpia hänen luokseen pyytämään, että hän tulisi ja pelastaisi hänen orjansa.
4 Silloin ne, jotka tulivat Jeesuksen luo, alkoivat pyytää häntä hyvin hartaasti sanoen: ”Hän on sen arvoinen, että suot hänelle tämän,
5 sillä hän rakastaa kansakuntaamme ja juuri hän rakensi meille synagogan.”
6 Niin Jeesus lähti heidän mukaansa. Mutta kun hän ei ollut enää kaukana talosta, upseeri oli jo lähettänyt ystäviä sanomaan hänelle: ”Herra, älä vaivaudu, sillä en ole kelvollinen siihen, että tulisit kattoni alle.
7 Siksi en pitänyt itseäni sen arvoisena, että olisin tullut luoksesi. Mutta sano sana, ja palvelijani parantukoon.
8 Sillä minäkin olen vallanalaisuuteen asetettu ihminen, ja minulla on sotilaita alaisinani, ja minä sanon tälle: ’Lähde matkaan!’, ja hän lähtee matkaan, ja toiselle: ’Tule!’, ja hän tulee, ja orjalleni: ’Tee tämä!’, ja hän tekee.”
9 Tämän kuultuaan Jeesus ihmetteli häntä, ja käännyttyään häntä seuraavan ihmisjoukon puoleen hän sanoi: ”Minä sanon teille: en Israelissakaan ole tavannut näin suurta uskoa.”
10 Ja kun lähetetyt palasivat taloon, he tapasivat orjan aivan terveenä.
11 Pian tämän jälkeen hän kulki Nainiksi kutsuttuun kaupunkiin, ja hänen kanssaan kulkivat hänen opetuslapsensa ja suuri ihmisjoukko.
12 Kun hän tuli lähelle kaupungin porttia, niin katso, kuollutta kannettiin ulos, äitinsä ainosyntyistä poikaa. Äiti oli lisäksi leski. Hänen kanssaan oli myös melkoinen ihmisjoukko kaupungista.
13 Ja kun Herra näki hänet, hänen tuli häntä sääli, ja hän sanoi hänelle: ”Lakkaa itkemästä.”
14 Sen jälkeen hän lähestyi ja kosketti paareja, ja kantajat seisahtuivat, ja hän sanoi: ”Nuori mies, minä sanon sinulle: nouse!”
15 Ja kuollut nousi istumaan ja rupesi puhumaan, ja hän antoi hänet hänen äidilleen.
16 Silloin pelko valtasi heidät kaikki, ja he alkoivat kirkastaa Jumalaa sanoen: ”Suuri profeetta on herätetty keskuuteemme” ja: ”Jumala on kääntänyt huomionsa kansaansa.”
17 Ja tämä häntä koskeva uutinen levisi koko Juudeaan ja kaikkeen ympäristöseutuun.
18 Johanneksen opetuslapset kertoivat nyt hänelle tästä kaikesta.
19 Niin Johannes kutsui luokseen eräät kaksi opetuslapsistaan ja lähetti heidät Herran luo sanomaan: ”Oletko sinä se Tuleva, vai pitääkö meidän odottaa jotakuta toista?”
20 Kun miehet tulivat hänen luokseen, he sanoivat: ”Johannes Kastaja lähetti meidät sinun luoksesi sanomaan: ’Oletko sinä se Tuleva, vai onko meidän odotettava toista?’”
21 Sillä hetkellä hän paransi monia sairauksista ja tuskallisista taudeista ja pahoista hengistä sekä soi monille sokeille näkemisen lahjan.
22 Niinpä hän sanoi vastaukseksi näille kahdelle: ”Lähtekää matkaan, kertokaa Johannekselle, mitä olette nähneet ja kuulleet: sokeat saavat näkönsä, rammat kävelevät, spitaaliset puhdistuvat ja kuurot kuulevat, kuolleita herätetään, köyhille kerrotaan hyvää uutista.
23 Ja onnellinen on se, joka ei ole kompastunut minuun.”
24 Kun Johanneksen sanansaattajat olivat menneet pois, hän rupesi puhumaan ihmisjoukoille Johanneksesta: ”Mitä te lähditte erämaahan katselemaan? Ruokoako, jota tuuli huojuttaa?
25 Mitä sitten lähditte katsomaan? Hienoihin päällysvaippoihin pukeutunutta ihmistäkö? Loistavapukuiset ja ylellisyydessä eläväthän ovat kuninkaantaloissa.
26 Mitä sitten oikeastaan lähditte katsomaan? Profeettaako? Niin, minä sanon teille, ja paljon enemmän kuin profeettaa.
27 Tämä on se, josta on kirjoitettu: ’Katso! Minä lähetän kasvojesi edellä sanansaattajani, joka valmistaa tiesi sinun edelläsi.’
28 Minä sanon teille: naisista syntyneiden joukossa ei ole ketään suurempaa kuin Johannes, mutta vähäisempikin Jumalan valtakunnassa on suurempi kuin hän.”
29 (Ja kun kaikki kansa ja veronkantajat kuulivat tämän, he julistivat Jumalan olevan vanhurskas, he kun olivat Johanneksen kasteella kastettuja.
30 Mutta fariseukset ja lainoppineet hylkäsivät heille tarkoitetun Jumalan neuvon, he kun eivät olleet hänen kastamiaan.)
31 ”Keneen minä siis vertaan tämän sukupolven ihmisiä, ja kenen kaltaisia he ovat?
32 He ovat samankaltaisia kuin lapsukaiset, jotka istuvat torilla ja huutavat toisilleen ja sanovat: ’Me soitimme teille huilua, mutta te ette tanssineet; me valitimme, mutta te ette itkeneet.’
33 Vastaavasti Johannes Kastaja on tullut, ei syö leipää eikä juo viiniä, mutta te sanotte: ’Hänessä on demoni.’
34 Ihmisen Poika on tullut, syö ja juo, mutta te sanotte: ’Katso! Syömäri ja viininjuoja, veronkantajien ja syntisten ystävä!’
35 Kaikesta huolimatta viisauden todistavat vanhurskaaksi kaikki sen lapset.”
36 Muuan fariseus pyyteli sitten häntä syömään kanssaan. Niinpä hän meni fariseuksen taloon ja asettui pitkälleen pöydän ääreen.
37 Ja katso, eräs nainen, joka tunnettiin kaupungissa syntiseksi, sai tietää, että hän oli pitkällään aterialla fariseuksen talossa, ja hän toi alabasteripullon hyvänhajuista öljyä,
38 ja asetuttuaan taakse hänen jalkojensa ääreen hän itki ja rupesi kastelemaan hänen jalkojaan kyynelillään ja pyyhki niitä pois päänsä hiuksilla. Hän myös suuteli hellästi hänen jalkojaan ja siveli niihin hyvänhajuista öljyä.
39 Tämän nähdessään fariseus, joka oli kutsunut hänet, sanoi itsekseen: ”Jos tämä mies olisi profeetta, niin hän tietäisi, kuka ja millainen nainen tuo on, joka häneen koskee: että hän on syntinen.”
40 Mutta Jeesus sanoi hänelle vastaukseksi: ”Simon, minulla on jotakin sanottavaa sinulle.” Hän sanoi: ”Opettaja, sano!”
41 ”Kaksi miestä oli erään lainaajan velallisia; toinen oli velkaa viisisataa denaaria, mutta toinen viisikymmentä.
42 Kun heillä ei ollut millä maksaa takaisin, hän antoi heille molemmille auliisti anteeksi. Kumpi heistä siis rakastaa häntä enemmän?”
43 Simon sanoi vastaukseksi: ”Luullakseni se, jolle hän antoi auliisti anteeksi enemmän.” Hän sanoi hänelle: ”Oikein ratkaisit.”
44 Sen jälkeen hän kääntyi naiseen päin ja sanoi Simonille: ”Näetkö tämän naisen? Minä tulin sinun taloosi; sinä et antanut minulle vettä jalkojani varten. Mutta tämä nainen kasteli jalkani kyynelillään ja pyyhki nämä pois hiuksillaan.
45 Sinä et antanut minulle suudelmaa, mutta tämä nainen ei ole lakannut hellästi suutelemasta jalkojani siitä hetkestä lähtien, kun tulin sisään.
46 Sinä et sivellyt päähäni öljyä, mutta tämä nainen siveli jalkoihini hyvänhajuista öljyä.
47 Tämän nojalla, sanon sinulle, hänen syntinsä, niin paljon kuin niitä onkin, ovat anteeksi annetut, koska hän rakasti paljon; mutta se, jolle annetaan anteeksi vähän, rakastaa vähän.”
48 Sitten hän sanoi naiselle: ”Sinun syntisi ovat anteeksi annetut.”
49 Tällöin ne, jotka olivat pitkällään pöydän ääressä hänen kanssaan, rupesivat sanomaan itsekseen: ”Kuka tämä on, joka antaa jopa syntejä anteeksi?”
50 Mutta hän sanoi naiselle: ”Sinun uskosi on pelastanut sinut; lähde matkaasi rauhassa.”
luukas 8
8 Pian sen jälkeen hän lähti kulkemaan kaupungista kaupunkiin ja kylästä kylään saarnaten ja julistaen Jumalan valtakunnan hyvää uutista. Ja ne kaksitoista olivat hänen kanssaan
2 ja eräät naiset, jotka oli parannettu pahoista hengistä ja sairauksista: Maria, Magdaleenaksi kutsuttu, josta seitsemän demonia oli tullut ulos,
3 ja Johanna, Herodeksen valtuutetun Kuusaan vaimo, ja Susanna ja monia muita naisia, jotka palvelivat heitä omista varoistaan.
4 Kun nyt suuri ihmisjoukko oli kerääntynyt koolle niiden kanssa, jotka kaupunki kaupungilta menivät hänen luokseen, hän puhui käyttäen kuvausta:
5 ”Kylväjä lähti kylvämään siementään. Ja hänen kylväessään osa siitä putosi tien varteen ja tallattiin, ja taivaan linnut söivät sen.
6 Osa joutui kalliolle, ja orastettuaan se kuivettui, koska sillä ei ollut kosteutta.
7 Osa putosi orjantappuroiden sekaan, ja orjantappurat, jotka kasvoivat sen mukana, tukahduttivat sen.
8 Osa putosi hyvään maahan, ja orastettuaan se tuotti hedelmää satakertaisesti.” Tätä sanoessaan hän korotti äänensä ja sanoi: ”Jolla on korvat kuunnella, se kuunnelkoon.”
9 Mutta hänen opetuslapsensa alkoivat kysyä häneltä, mitä tämä kuvaus mahtoi tarkoittaa.
10 Hän sanoi: ”Teidän on suotu ymmärtää Jumalan valtakunnan pyhät salaisuudet, mutta muille kaikki on kuvauksina, jotta vaikka he katsovat, he katsoisivat turhaan, ja vaikka he kuulevat, he eivät tajuaisi merkitystä.
11 Mutta kuvaus tarkoittaa tätä: Siemen on Jumalan sana.
12 Tien varteen pudonneet ovat ne, jotka ovat kuulleet; sitten Panettelija tulee ja ottaa sanan pois heidän sydämestään, jotta he eivät uskoisi ja pelastuisi.
13 Kalliolle pudonneet ovat ne, jotka kuullessaan sanan ottavat sen iloiten vastaan, mutta näillä ei ole juurta; he uskovat jonkin aikaa, mutta koetuksen aikana he luopuvat.
14 Mikä taas putosi orjantappuroiden sekaan, ne ovat ne, jotka ovat kuulleet, mutta koska tämän elämän huolet ja rikkaus ja nautinnot vievät heidät mukanaan, niin he tukahtuvat kokonaan eivätkä saata mitään täydellisyyteen.
15 Mutta mikä putosi hyvään maahan, ne ovat ne, jotka kuultuaan sanan vilpittömin ja hyvin sydämin säilyttävät sen ja kantavat hedelmää kestävinä.
16 Ei kukaan, joka on sytyttänyt lampun, peitä sitä astialla tai pane sitä vuoteen alle, vaan hän panee sen lampunjalkaan, jotta sisään astuvat näkisivät valon.
17 Sillä ei ole mitään kätkettyä, mikä ei tule ilmeiseksi, eikä mitään huolellisesti salattua, mikä ei koskaan tule tunnetuksi eikä koskaan tule julki.
18 Kiinnittäkää sen tähden huomiota siihen, miten kuuntelette; sillä sille, jolla on, annetaan lisää, mutta siltä, jolla ei ole, otetaan pois sekin, mitä hän kuvittelee itsellään olevan.”
19 Ja hänen äitinsä ja veljensä tulivat häntä kohti, mutta he eivät ihmisjoukon vuoksi kyenneet pääsemään hänen luokseen.
20 Hänelle kuitenkin ilmoitettiin: ”Äitisi ja veljesi seisovat ulkopuolella ja tahtovat nähdä sinua.”
21 Hän sanoi heille vastaukseksi: ”Äitini ja veljeni ovat nämä, jotka kuulevat Jumalan sanan ja tekevät sen mukaan.”
22 Eräänä päivänä hän ja hänen opetuslapsensa astuivat veneeseen, ja hän sanoi heille: ”Lähdetään yli järven toiselle puolelle.” Niin he lähtivät vesille.
23 Mutta heidän purjehtiessaan hän nukahti. Järvelle syöksyi nyt raju myrskytuuli, ja he alkoivat joutua veneineen veden valtaan ja olla vaarassa.
24 Lopulta he menivät hänen luokseen ja herättivät hänet ja sanoivat: ”Opettaja, Opettaja, me olemme perikadon partaalla!” Havahduttuaan hän nuhteli tuulta ja veden raivontaa, ja ne asettuivat, ja tuli tyyni.
25 Sitten hän sanoi heille: ”Missä on teidän uskonne?” Mutta pelon valtaamina he ihmettelivät ja sanoivat toisilleen: ”Kuka tämä oikein on, sillä hän käskee jopa tuulia ja vettä, ja ne tottelevat häntä?”
26 Ja he laskivat gerasalaisten maan rantaan, joka on Galilean vastapäisellä puolella.
27 Mutta kun hän oli astunut maihin, häntä vastaan tuli kaupungista mies, jossa oli demoneja. Ja tämä ei ollut käyttänyt vaatteita pitkähköön aikaan, eikä hän oleskellut kotona, vaan muistohaudoilla.
28 Nähdessään Jeesuksen hän huusi äänekkäästi ja lankesi maahan hänen eteensä ja sanoi suurella äänellä: ”Mitä tekemistä minulla on sinun kanssasi, Jeesus, Korkeimman Jumalan Poika? Anon sinulta: älä piinaa minua.”
29 (Sillä hän oli käskenyt epäpuhdasta henkeä tulemaan miehestä ulos. Se oli näet pitkän aikaa pitänyt häntä otteessaan, ja hän oli ollut toistuvasti sidottuna ketjuihin ja jalkakahleisiin vartioinnin alaisena, mutta hän oli särkenyt kahleet, ja demoni oli ajanut hänet syrjäisiin paikkoihin.)
30 Jeesus kysyi häneltä: ”Mikä on nimesi?” Hän sanoi: ”Legioona”, sillä häneen oli mennyt monia demoneja.
31 Ja ne pyysivät häneltä hartaasti yhä uudelleen, ettei hän määräisi niitä menemään syvyyteen.
32 Siellä oli nyt vuorella melkoinen sikalauma laitumella; niinpä ne pyysivät häneltä hartaasti, että hän sallisi niiden mennä sikoihin. Ja hän antoi niille luvan.
33 Silloin demonit lähtivät miehestä ja menivät sikoihin, ja lauma syöksyi jyrkännettä alas järveen ja hukkui.
34 Mutta kun paimenet näkivät, mitä oli tapahtunut, he pakenivat ja kertoivat sen kaupungissa ja maaseudulla.
35 Silloin ihmiset tulivat katsomaan, mitä oli tapahtunut, ja he tulivat Jeesuksen luo ja tapasivat miehen, josta demonit olivat tulleet ulos, istumassa Jeesuksen jalkojen juuressa pukeutuneena ja tervemielisenä, ja he joutuivat pelon valtaan.
36 Ne, jotka olivat olleet näkemässä, kertoivat heille, kuinka demonien riivaama mies oli tehty terveeksi.
37 Niin koko gerasalaisten ympäristöseudulta oleva joukko pyysi häntä menemään pois heidän luotaan, sillä he olivat suuren pelon vallassa. Silloin hän astui veneeseen ja kääntyi pois.
38 Mutta se mies, josta demonit olivat tulleet ulos, anoi jatkuvasti, että hän saisi olla edelleen hänen kanssaan, mutta hän lähetti miehen pois sanoen:
39 ”Palaa kotiisi ja kerro siitä, mitä Jumala on sinulle tehnyt.” Niinpä hän meni pois ja julisti kautta koko kaupungin, mitä Jeesus oli tehnyt hänelle.
40 Kun Jeesus palasi, ihmisjoukko otti hänet ystävällisesti vastaan, sillä kaikki olivat odottaneet häntä.
41 Mutta katso, tuli mies, jonka nimi oli Jairos, ja hän oli synagogan esimies. Ja hän lankesi Jeesuksen jalkoihin ja alkoi hartaasti pyytää häntä tulemaan hänen taloonsa,
42 koska hänellä oli ainosyntyinen tytär, noin kaksitoistavuotias, ja tämä oli kuolemaisillaan. Hänen mennessään sinne ihmisjoukot tungeksivat hänen ympärillään.
43 Ja eräs nainen, joka oli potenut verenvuotoa kaksitoista vuotta eikä ollut kyennyt saamaan parannusta keneltäkään,
44 lähestyi takaa ja kosketti hänen päällysvaippansa reunusta, ja samassa hänen verenvuotonsa tyrehtyi.
45 Niin Jeesus sanoi: ”Kuka se oli, joka kosketti minua?” Kun he kaikki kielsivät sen, Pietari sanoi: ”Opettaja, ihmisjoukot ympäröivät sinua ja pusertavat sinua tiukasti.”
46 Mutta Jeesus sanoi: ”Joku kosketti minua, sillä minä tunsin, että minusta lähti voimaa.”
47 Kun nainen näki, ettei hän ollut jäänyt huomaamatta, hän tuli vapisten ja lankesi maahan hänen eteensä ja toi ilmi kaiken kansan edessä, mistä syystä hän oli koskettanut häntä ja miten hän oli samassa parantunut.
48 Mutta Jeesus sanoi hänelle: ”Tytär, sinun uskosi on tehnyt sinut terveeksi; lähde matkaasi rauhassa.”
49 Hänen vielä puhuessaan tuli eräs synagogan esimiehen edustaja ja sanoi: ”Tyttäresi on kuollut; älä vaivaa opettajaa enää kauempaa.”
50 Tämän kuultuaan Jeesus vastasi hänelle: ”Älä pelkää, usko vain, niin hän pelastuu.”
51 Kun hän meni taloon, hän ei antanut kenenkään muun mennä sisään kanssaan kuin Pietarin ja Johanneksen ja Jaakobin sekä tytön isän ja äidin.
52 Mutta kaikki itkivät ja löivät itseään murheesta tytön takia. Niin hän sanoi: ”Lakatkaa itkemästä, sillä hän ei ole kuollut, vaan nukkuu.”
53 Tällöin he alkoivat nauraa hänelle pilkallisesti, sillä he tiesivät, että tyttö oli kuollut.
54 Mutta hän otti häntä kädestä, korotti äänensä ja sanoi: ”Tyttö, nouse!”
55 Ja hänen henkensä palasi, ja samassa hän nousi, ja Jeesus käski antaa hänelle syötävää.
56 Ja hänen vanhempansa olivat aivan haltioissaan, mutta Jeesus kielsi heitä kertomasta kenellekään, mitä oli tapahtunut.
luukas 9
9 Sitten hän kutsui ne kaksitoista koolle ja antoi heille voiman ja vallan kaikkiin demoneihin ja sairauksien parantamiseen.
2 Ja niin hän lähetti heidät saarnaamaan Jumalan valtakuntaa ja parantamaan,
3 ja hän sanoi heille: ”Älkää ottako mitään matkalle, ei sauvaa eikä eväslaukkua, ei leipää eikä hopearahaa, älköönkä teillä olko kahta aluspukinetta.
4 Mutta missä menettekin johonkin kotiin, majailkaa siellä ja lähtekää sieltä.
5 Ja missä teitä ei oteta vastaan, pudistakaa siitä kaupungista pois mennessänne tomu jaloistanne todistukseksi heitä vastaan.”
6 Sitten he lähtivät ja menivät läpi alueen kylästä kylään julistaen hyvää uutista ja parantaen kaikkialla.
7 Piirihallitsija Herodes kuuli nyt kaikesta, mitä tapahtui, ja hän oli perin ymmällään, koska jotkut sanoivat, että Johannes oli herätetty kuolleista,
8 mutta toiset, että Elia oli ilmaantunut, mutta vielä jotkut, että joku muinaisista profeetoista oli noussut ylös.
9 Herodes sanoi: ”Johanneksen minä mestasin. Kuka sitten on tämä, josta kuulen tällaista?” Niin hän etsi tilaisuutta nähdäkseen hänet.
10 Ja kun apostolit palasivat, he selostivat hänelle, mitä olivat tehneet. Sen jälkeen hän otti heidät mukaansa ja vetäytyi yksinäisyyteen Betsaidaksi kutsuttuun kaupunkiin.
11 Mutta kun ihmisjoukot saivat tietää sen, ne seurasivat häntä. Ja hän otti ihmiset ystävällisesti vastaan ja alkoi puhua heille Jumalan valtakunnasta, ja hän paransi ne, jotka parannusta tarvitsivat.
12 Sitten päivä rupesi laskemaan. Ne kaksitoista tulivat nyt paikalle ja sanoivat hänelle: ”Lähetä ihmisjoukko pois, jotta he menisivät ympärillä oleviin kyliin ja maaseudulle ja hankkisivat majapaikan ja saisivat elintarvikkeita, sillä täällä me olemme syrjäisessä paikassa.”
13 Mutta hän sanoi heille: ”Antakaa te heille syötävää.” He sanoivat: ”Ei meillä ole enempää kuin viisi leipää ja kaksi kalaa, paitsi jos ehkä itse lähdemme ostamaan ruokatarvikkeita kaikelle tälle kansalle.”
14 Heitä oli näet noin viisituhatta miestä. Mutta hän sanoi opetuslapsilleen: ”Pankaa heidät asettumaan pitkälleen, kuten aterioilla, noin viidenkymmenen ryhmiin.”
15 Ja he tekivät niin ja panivat heidät kaikki asettumaan pitkälleen.
16 Otettuaan sitten ne viisi leipää ja kaksi kalaa hän katsoi ylös taivaaseen, siunasi ne ja taittoi ja alkoi antaa niitä opetuslapsilleen ihmisjoukon eteen pantavaksi.
17 Niin he kaikki söivät ja tulivat kylläisiksi, ja se, mikä heiltä jäi tähteeksi, kerättiin: kaksitoista korillista palasia.
18 Hänen ollessaan myöhemmin rukoilemassa yksin opetuslapset tulivat yhdessä hänen luokseen, ja hän kysyi heiltä sanoen: ”Kenen ihmisjoukot sanovat minun olevan?”
19 Vastaukseksi he sanoivat: ”Johannes Kastajan, mutta toiset Elian, ja vielä jotkut, että joku muinaisista profeetoista on noussut ylös.”
20 Silloin hän sanoi heille: ”Entä kenen te itse sanotte minun olevan?” Pietari sanoi vastaukseksi: ”Jumalan Kristus.”
21 Sitten hän ankarasti puhuen kielsi heitä kertomasta tätä kenellekään,
22 mutta sanoi: ”Ihmisen Pojan täytyy kärsiä paljon, ja vanhinten ja ylipappien ja kirjanoppineiden täytyy hylätä hänet, ja hänen täytyy tulla tapetuksi ja kolmantena päivänä herätetyksi.”
23 Sitten hän sanoi edelleen kaikille: ”Jos joku tahtoo tulla minun perässäni, hän kieltäköön itsensä ja ottakoon kidutuspaalunsa päivä päivältä ja seuratkoon minua jatkuvasti.
24 Sillä se, joka tahtoo pelastaa sielunsa, tulee kadottamaan sen, mutta joka kadottaa sielunsa minun tähteni, se tulee pelastamaan sen.
25 Mitä ihminen todellakaan hyötyy, jos hän voittaa koko maailman, mutta kadottaa itsensä tai kärsii vahingon?
26 Sillä joka häpeää minua ja minun sanojani, sitä Ihmisen Poika häpeää, kun hän saapuu omassaan ja Isänsä ja pyhien enkelien kirkkaudessa.
27 Mutta minä sanon teille totuudenmukaisesti: tässä seisovien joukossa on muutamia, jotka eivät lainkaan maista kuolemaa, ennen kuin he ensin näkevät Jumalan valtakunnan.”
28 Noin kahdeksan päivää näiden sanojen jälkeen tapahtuikin, että hän otti Pietarin ja Johanneksen ja Jaakobin mukaansa ja nousi vuorelle rukoilemaan.
29 Ja hänen rukoillessaan hänen kasvojensa ulkonäkö muuttui ja hänen pukunsa tuli säteilevän valkoiseksi.
30 Ja katso, hänen kanssaan keskusteli kaksi miestä, jotka olivat Mooses ja Elia.
31 Nämä näyttäytyivät kirkkaudessa ja alkoivat puhua hänen poislähdöstään, joka hänen oli määrä saattaa täytäntöön Jerusalemissa.
32 Pietari ja ne, jotka olivat hänen kanssaan, olivat nyt unesta raukeita; mutta täysin herättyään he näkivät hänen kirkkautensa ja ne kaksi miestä seisomassa hänen kanssaan.
33 Ja kun nämä olivat eroamassa hänestä, Pietari sanoi Jeesukselle: ”Opettaja, on hyvä, että olemme täällä, joten pystytetään kolme telttaa, yksi sinulle ja yksi Moosekselle ja yksi Elialle” – tietämättä mitä sanoi.
34 Mutta hänen tätä sanoessaan muodostui pilvi ja alkoi peittää heitä varjoonsa. Kun he joutuivat pilveen, he pelästyivät.
35 Ja pilvestä kuului ääni, joka sanoi: ”Tämä on minun Poikani, se valittu. Kuunnelkaa häntä.”
36 Ja äänen kuuluessa Jeesuksen todettiin olevan yksin. Mutta he pysyivät hiljaa eivätkä kertoneet noina päivinä kenellekään mitään näkemästään.
37 Kun he seuraavana päivänä tulivat alas vuorelta, häntä vastaan tuli suuri ihmisjoukko.
38 Ja katso, eräs mies huusi ihmisjoukosta sanoen: ”Opettaja, pyydän nöyrästi sinua katsomaan poikaani, sillä hän on ainosyntyiseni,
39 ja katso, henki ottaa hänet, ja yhtäkkiä hän huutaa, ja se syöksee hänet kouristuksiin, niin että vaahto lähtee, ja se hädin tuskin poistuu hänestä runneltuaan häntä.
40 Ja minä pyysin hartaasti opetuslapsiasi ajamaan sen ulos, mutta he eivät voineet.”
41 Vastaukseksi Jeesus sanoi: ”Oi uskoton ja kieroutunut sukupolvi, kuinka kauan minun täytyy olla teidän kanssanne ja kestää teitä? Taluta poikasi tänne.”
42 Mutta juuri kun hän oli lähestymässä, demoni paiskasi hänet maahan ja kouristi häntä rajusti. Mutta Jeesus nuhteli epäpuhdasta henkeä ja paransi pojan ja antoi hänet takaisin hänen isälleen.
43 Niin he kaikki olivat perin pohjin hämmästyneitä Jumalan majesteettisen voiman johdosta. Kun he kaikki nyt ihmettelivät kaikkea sitä, mitä hän teki, hän sanoi opetuslapsilleen:
44 ”Tallettakaa nämä sanat korviinne: Ihmisen Poika on määrä luovuttaa ihmisten käsiin.”
45 Mutta he eivät edelleenkään ymmärtäneet näitä sanoja. Ne olikin salattu heiltä, etteivät he pääsisi niistä perille, ja he pelkäsivät kysellä häneltä näistä sanoista.
46 Sitten heille tuli pohdintaa siitä, kuka heistä olisi suurin.
47 Jeesus, joka tiesi heidän sydämensä pohdinnan, otti erään lapsukaisen, asetti sen viereensä
48 ja sanoi heille: ”Joka ottaa vastaan tämän lapsukaisen minun nimeni perusteella, ottaa vastaan myös minut, ja joka ottaa vastaan minut, ottaa vastaan myös hänet, joka on minut lähettänyt. Sillä joka käyttäytyy vähäisempänä teidän kaikkien keskuudessa, se on suuri.”
49 Vastaukseksi Johannes sanoi: ”Opettaja, me näimme erään miehen ajavan ulos demoneja käyttämällä sinun nimeäsi, ja me yritimme estää häntä, koska hän ei seuraa meidän mukanamme.”
50 Mutta Jeesus sanoi hänelle: ”Älkää yrittäkö estää häntä, sillä se, joka ei ole teitä vastaan, on teidän puolellanne.”
51 Kun ne päivät nyt olivat kulumassa umpeen, jolloin hänet oli määrä ottaa ylös, hän käänsi päättäväisesti kasvonsa kohti Jerusalemia mennäkseen sinne.
52 Niinpä hän lähetti edellään sanansaattajia. Ja he lähtivät matkaan ja menivät erääseen samarialaisten kylään suorittaakseen valmisteluja häntä varten,
53 mutta he eivät ottaneet häntä vastaan, koska hän oli kääntänyt kasvonsa kohti Jerusalemia mennäkseen sinne.
54 Kun opetuslapset Jaakob ja Johannes näkivät tämän, he sanoivat: ”Herra, tahdotko, että käskemme tulen syöksähtää taivaasta ja tuhota heidät?”
55 Mutta hän kääntyi ja nuhteli heitä.
56 Niin he menivät toiseen kylään.
57 Kun he nyt olivat kulkemassa tietä pitkin, joku sanoi hänelle: ”Minä seuraan sinua, minne menetkin.”
58 Ja Jeesus sanoi hänelle: ”Ketuilla on kolot ja taivaan linnuilla lepopaikat, mutta Ihmisen Pojalla ei ole, mihin päänsä kallistaisi.”
59 Sitten hän sanoi eräälle toiselle: ”Ole minun seuraajani.” Mies sanoi: ”Salli minun ensin lähteä hautaamaan isäni.”
60 Mutta hän sanoi hänelle: ”Anna kuolleiden haudata kuolleensa, mutta mene sinä ja julista laajalti Jumalan valtakuntaa.”
61 Ja vielä yksi sanoi: ”Minä kyllä seuraan sinua, Herra, mutta salli minun ensin jättää jäähyväiset huonekuntalaisilleni.”
62 Jeesus sanoi hänelle: ”Ei kukaan, joka on laskenut kätensä auraan ja katsoo siihen, mikä on jäänyt taakse, ole sovelias Jumalan valtakuntaan.”
luukas 10
10 Tämän jälkeen Herra määräsi seitsemänkymmentä muuta ja lähetti heidät kaksittain edellään jokaiseen kaupunkiin ja paikkaan, jonne hän itse aikoi mennä.
2 Sitten hän sanoi heille: ”Eloa on tosiaan paljon, mutta työntekijöitä on vähän. Anokaa sen tähden elonkorjuun Herralta, että hän lähettäisi työntekijöitä elonkorjuuseensa.
3 Menkää. Katso! Minä lähetän teidät kuin karitsat susien sekaan.
4 Älkää kantako mukananne kukkaroa, älkää eväslaukkua, älkää sandaaleja älkääkä syleilkö ketään tervehdykseksi tiellä.
5 Missä menettekin taloon, sanokaa ensiksi: ’Olkoon tällä talolla rauha.’
6 Ja jos siellä on rauhan ystävä, niin teidän rauhanne tulee lepäämään hänen päällään. Mutta jos siellä ei ole, niin se palaa teille.
7 Majailkaa siis siinä talossa ja syökää ja juokaa, mitä he tarjoavat, sillä työntekijä on palkkansa arvoinen. Älkää siirtykö talosta taloon.
8 Ja missä menettekin kaupunkiin ja teidät otetaan vastaan, syökää, mitä eteenne pannaan,
9 ja parantakaa sairaat siellä ja sanokaa heille jatkuvasti: ’Jumalan valtakunta on tullut teitä lähelle.’
10 Mutta missä menettekin kaupunkiin eikä teitä oteta vastaan, menkää sen valtakaduille ja sanokaa:
11 ’Tomunkin, joka on tarttunut jalkoihimme teidän kaupungistanne, me pyyhimme pois teitä vastaan. Siitä huolimatta pitäkää mielessänne tämä, että Jumalan valtakunta on tullut lähelle.’
12 Minä sanon teille, että Sodomalla tulee sinä päivänä olemaan helpompaa kuin sillä kaupungilla.
13 Voi sinua, Korasin! Voi sinua, Betsaida! Sillä jos ne voimateot, jotka ovat tapahtuneet teissä, olisivat tapahtuneet Tyroksessa ja Sidonissa, niin ne olisivat kauan sitten katuneet säkissä ja tuhassa istuen.
14 Siksi Tyroksella ja Sidonilla on tuomiolla helpompaa kuin teillä.
15 Ja sinä, Kapernaum, korotetaanko sinut ehkä taivaaseen? Alas Haadekseen sinä joudut!
16 Joka kuuntelee teitä, kuuntelee myös minua. Ja joka hylkää teidät, hylkää myös minut. Mutta joka hylkää minut, hylkää myös hänet, joka on minut lähettänyt.”
17 Sitten ne seitsemänkymmentä palasivat iloiten ja sanoivat: ”Herra, demonitkin tulevat meille alamaisiksi, kun käytämme sinun nimeäsi.”
18 Siihen hän sanoi heille: ”Minä aloin nähdä Saatanan jo pudonneen kuin salama taivaasta.
19 Katso! Minä olen antanut teille vallan tallata jalkojenne alle käärmeitä ja skorpioneja sekä vallan kaikkeen vihollisen voimaan nähden, eikä mikään vahingoita teitä millään tavoin.
20 Älkää kuitenkaan iloitko siitä, että henget tulevat teille alamaisiksi, vaan iloitkaa siksi, että teidän nimenne ovat kirjoitettuina taivaissa.”
21 Juuri sillä hetkellä hän tuli erittäin iloiseksi pyhässä hengessä ja sanoi: ”Minä ylistän sinua julkisesti, Isä, taivaan ja maan Herra, koska olet huolellisesti kätkenyt nämä viisailta ja älykkäiltä ja olet ilmaissut ne lapsille. Niin, oi Isä, sillä sinä olet nähnyt hyväksi tehdä näin.
22 Isäni on luovuttanut minulle kaiken, eikä kukaan muu tiedä, kuka Poika on, kuin Isä, eikä kukaan muu tiedä, kuka Isä on, kuin Poika ja se, jolle Poika haluaa ilmaista hänet.”
23 Sen jälkeen hän kääntyi pelkästään opetuslasten puoleen ja sanoi: ”Onnellisia ovat ne silmät, jotka näkevät, mitä te näette.
24 Sillä minä sanon teille: monet profeetat ja kuninkaat halusivat nähdä, mitä te näette, mutta eivät nähneet, ja kuulla, mitä te kuulette, mutta eivät kuulleet.”
25 Ja katso, eräs lainoppinut mies nousi koetellakseen häntä ja sanoi: ”Opettaja, mitä tekemällä minä perin ikuisen elämän?”
26 Hän sanoi hänelle: ”Mitä Lakiin on kirjoitettu? Kuinka luet?”
27 Vastaukseksi hän sanoi: ”’Sinun on rakastettava Jehovaa, Jumalaasi, koko sydämestäsi ja koko sielullasi ja koko voimallasi ja koko mielelläsi’ ja ’lähimmäistäsi niin kuin itseäsi’.”
28 Hän sanoi hänelle: ”Oikein vastasit; ’tee näin jatkuvasti, niin saat elämän’.”
29 Mutta koska mies tahtoi todistaa itsensä vanhurskaaksi, hän sanoi Jeesukselle: ”Kuka oikeastaan on minun lähimmäiseni?”
30 Jeesus sanoi vastaukseksi: ”Eräs mies oli menossa Jerusalemista alas Jerikoon ja joutui ryöstäjien käsiin, jotka sekä riisuivat hänet että antoivat hänelle iskuja ja menivät pois ja jättivät hänet puolikuolleeksi.
31 Sattumalta eräs pappi oli menossa alas sitä tietä, mutta nähtyään hänet hän meni ohi vastakkaista puolta.
32 Samoin muuan leeviläinenkin, kun hän tuli alas sille paikalle ja näki hänet, meni ohi vastakkaista puolta.
33 Mutta eräs samarialainen, joka kulki sitä tietä, tuli hänen kohdalleen, ja nähdessään hänet hän liikuttui säälistä.
34 Niin hän lähestyi häntä ja sitoi hänen haavansa ja vuodatti niihin öljyä ja viiniä. Sitten hän nosti hänet oman juhtansa selkään ja vei hänet majataloon ja piti hänestä huolta.
35 Ja seuraavana päivänä hän otti kaksi denaaria, antoi ne majatalonpitäjälle ja sanoi: ’Pidä hänestä huolta, ja mitä sinulta tämän lisäksi kuluukin, sen minä korvaan sinulle, kun tulen tänne takaisin.’
36 Kuka näistä kolmesta sinun mielestäsi teki itsestään ryöstäjien käsiin joutuneen miehen lähimmäisen?”
37 Hän sanoi: ”Se, joka toimi armollisesti häntä kohtaan.” Silloin Jeesus sanoi hänelle: ”Mene ja tee itse samoin.”
38 Kun he nyt jatkoivat matkaansa, hän meni erääseen kylään. Täällä eräs Martta-niminen nainen otti hänet vieraakseen taloon.
39 Tällä naisella oli myös Maria-niminen sisar, joka kuitenkin istui Herran jalkojen juureen ja kuunteli hänen sanaansa.
40 Martan huomion sitä vastoin hajottivat monet palvelusaskareet. Niinpä hän tuli lähelle ja sanoi: ”Herra, eikö sinulle merkitse mitään se, että sisareni on jättänyt minut yksin huolehtimaan palvelemisesta? Käske hänen siksi ryhtyä auttamaan minua.”
41 Vastaukseksi Herra sanoi hänelle: ”Martta, Martta, sinä olet huolissasi ja levoton monista asioista.
42 Vain muutama kuitenkaan on tarpeen, tai vain yksi. Maria puolestaan on valinnut hyvän osan, eikä sitä oteta häneltä pois.”
luukas 11
11 Kerran kun hän oli eräässä paikassa rukoilemassa ja kun hän lakkasi, muuan hänen opetuslapsistaan sanoi hänelle: ”Herra, opeta meitä rukoilemaan, niin kuin Johanneskin opetti opetuslapsiaan.”
2 Silloin hän sanoi heille: ”Aina kun rukoilette, sanokaa: ’Isä, olkoon sinun nimesi pyhitetty. Tulkoon sinun valtakuntasi.
3 Anna meille leipämme täksi päiväksi päivän tarpeen mukaan.
4 Ja anna meille syntimme anteeksi, sillä mekin annamme anteeksi jokaiselle, joka on meille velkaa; äläkä saata meitä kiusaukseen.’”
5 Edelleen hän sanoi heille: ”Kenellä teistä on ystävä, jonka luokse hän menee keskiyöllä ja jolle hän sanoo: ’Ystävä, lainaa minulle kolme leipää,
6 sillä eräs ystäväni on juuri tullut luokseni matkallaan, eikä minulla ole mitä panna hänen eteensä’?
7 Ja sisäpuolelta toinen sanoo vastaukseksi: ’Lakkaa vaivaamasta minua. Ovi on jo lukittu, ja lapsukaiseni ovat minun kanssani vuoteessa; en minä voi nousta antamaan sinulle mitään.’
8 Minä sanon teille: vaikkei hän nousekaan antamaan hänelle mitään sen vuoksi, että on hänen ystävänsä, niin hänen rohkean hellittämättömyytensä vuoksi hän varmasti nousee antamaan hänelle, mitä hän tarvitsee.
9 Niinpä minä sanon teille: pyytäkää jatkuvasti, niin teille annetaan; etsikää herkeämättä, niin te löydätte; kolkuttakaa lakkaamatta, niin teille avataan.
10 Sillä jokainen pyytävä saa ja jokainen etsivä löytää ja jokaiselle kolkuttavalle avataan.
11 Kuka teistä tosiaankaan on sellainen isä, joka jos hänen poikansa pyytää kalaa, ojentaakin hänelle kalan sijasta käärmeen?
12 Tai jos hän pyytää myös munaa, ojentaa hänelle skorpionin?
13 Jos siis te, vaikka olette pahoja, osaatte antaa lapsillenne hyviä lahjoja, kuinka paljon ennemmin Isä, joka on taivaassa, antaa pyhää henkeä niille, jotka pyytävät häneltä!”
14 Myöhemmin hän ajoi ulos mykän demonin. Demonin tultua ulos mykkä mies puhui. Ja ihmisjoukot ihmettelivät.
15 Mutta muutamat heistä sanoivat: ”Hän ajaa demonit ulos Beelsebubin, demonien hallitsijan, avulla.”
16 Toiset taas alkoivat häntä kiusatakseen pyytää häneltä tunnusmerkkiä taivaasta.
17 Koska hän tiesi heidän kuvittelunsa, hän sanoi heille: ”Jokainen valtakunta, joka on jakautunut itseään vastaan, autioituu, ja itseään vastaan jakautunut talo kaatuu.
18 Jos siis Saatanakin on jakautunut itseään vastaan, niin kuinka hänen valtakuntansa tulee pysymään pystyssä? Sillä te sanotte minun ajavan demonit ulos Beelsebubin avulla.
19 Jos minä Beelsebubin avulla ajan demonit ulos, niin kenen avulla teidän poikanne ajavat niitä ulos? Tämän vuoksi he tulevat olemaan teidän tuomareitanne.
20 Mutta jos minä Jumalan sormella ajan demonit ulos, niin Jumalan valtakunta on todellakin tavoittanut teidät.
21 Kun voimakas, hyvin aseistautunut mies vartioi palatsiaan, hänen omaisuutensa saa olla rauhassa.
22 Mutta kun joku häntä voimakkaampi tulee häntä vastaan ja voittaa hänet, niin hän ottaa pois koko hänen aseistuksensa, johon hän luotti, ja jakelee pois sen, mitä hän häneltä ryösti.
23 Joka ei ole minun puolellani, se on minua vastaan, ja joka ei minun kanssani kokoa, se hajottaa.
24 Kun epäpuhdas henki tulee ulos ihmisestä, se kulkee vedettömien paikkojen halki etsiessään lepopaikkaa, ja kun se ei löydä, se sanoo: ’Minä palaankin huoneeseeni, josta muutin.’
25 Ja saavuttuaan se tapaa sen puhtaaksi lakaistuna ja kaunistettuna.
26 Silloin se menee tiehensä ja ottaa mukaansa seitsemän muuta, itseään pahempaa henkeä, ja päästyään sisään ne asuvat siellä, ja sen ihmisen viimeiset olosuhteet tulevat pahemmiksi kuin ensimmäiset.”
27 Kun hän oli tätä sanomassa, eräs nainen ihmisjoukosta korotti äänensä ja sanoi hänelle: ”Onnellinen on se kohtu, joka on kantanut sinut, ja onnelliset ne rinnat, joita olet imenyt!”
28 Mutta hän sanoi: ”Ei, vaan onnellisia ovat pikemminkin ne, jotka kuulevat Jumalan sanan ja pitävät sen!”
29 Kun ihmisjoukot kokoontuivat massoittain, hän rupesi sanomaan: ”Tämä sukupolvi on paha sukupolvi; se etsii tunnusmerkkiä. Mutta muuta tunnusmerkkiä ei sille anneta kuin Joonan tunnusmerkki.
30 Sillä niin kuin Joonasta tuli tunnusmerkki niniveläisille, samalla tavoin Ihmisen Pojastakin tulee tälle sukupolvelle.
31 Etelän kuningatar herätetään tuomiolle tämän sukupolven miesten kanssa, ja hän langettaa heille tuomion, sillä hän tuli maan ääristä kuulemaan Salomon viisautta, mutta katso, tässä on enemmän kuin Salomo.
32 Niniven miehet nousevat tuomiolle tämän sukupolven kanssa ja langettavat sille tuomion, sillä he katuivat sen johdosta mitä Joona saarnasi, mutta katso, tässä on enemmän kuin Joona.
33 Kun joku on sytyttänyt lampun, hän ei pane sitä holviin eikä vakan alle, vaan lampunjalkaan, jotta sisään astuvat näkisivät valon.
34 Ruumiin lamppu on sinun silmäsi. Kun silmäsi on yksinkertainen, on myös koko ruumiisi valoisa, mutta kun se on paha, myös ruumiisi on pimeä.
35 Ole siis valpas. Ehkä sinussa oleva valo on pimeyttä.
36 Jos siis koko ruumiisi on valoisa eikä miltään osin pimeä, niin se on kokonaan yhtä valoisa kuin silloin, kun lamppu valaisee sinua säteillään.”
37 Kun hän oli puhunut tämän, muuan fariseus pyysi häntä syömään päivällistä kanssaan. Niin hän meni sisään ja asettui pitkälleen pöydän ääreen.
38 Fariseus kuitenkin yllättyi nähdessään, ettei hän ensin peseytynyt ennen päivällistä.
39 Mutta Herra sanoi hänelle: ”Niin, te fariseukset, te puhdistatte maljan ja vadin ulkopuolen, mutta teidän sisäpuolenne on täynnä ryöstöä ja pahuutta.
40 Te järjettömät! Eikö se, joka teki ulkopuolen, tehnyt sisäpuolenkin?
41 Antakaa kuitenkin armonlahjoiksi se, mikä on sisäpuolella, ja katso, kaikki muukin on puhdasta teissä.
42 Mutta voi teitä fariseuksia, sillä te annatte kymmenykset mintusta ja ruudasta ja jokaisesta muusta vihanneksesta, mutta sivuutatte oikeuden ja rakkauden Jumalaan! Näitä te olitte velvolliset tekemään, mutta noita toisiakaan ei pitänyt jättää huomiotta.
43 Voi teitä fariseuksia, sillä te rakastatte etumaisia istuimia synagogissa ja tervehdyksiä toreilla!
44 Voi teitä, sillä te olette kuin nuo muistohaudat, jotka eivät ole näkyvissä, niin että ihmiset tietämättään kävelevät niiden päällä!”
45 Vastaukseksi yksi lainoppineista sanoi hänelle: ”Opettaja, tämän sanoessasi sinä loukkaat myös meitä.”
46 Silloin hän sanoi: ”Voi teitäkin, jotka olette lainoppineita, koska te sälytätte ihmisille vaikeasti kannettavia kuormia, mutta itse ette koske kuormiin yhdellä sormellannekaan!
47 Voi teitä, sillä te rakennatte profeettojen muistohautoja, mutta teidän esi-isänne tappoivat heidät!
48 Tehän olette esi-isienne tekojen todistajia, ja silti te hyväksytte ne, sillä he tappoivat profeetat, mutta te rakennatte näiden muistohautoja.
49 Tämän vuoksi Jumalan viisaus onkin sanonut: ’Minä lähetän heille profeettoja ja apostoleja, ja jotkut heistä he tappavat ja joitakuita vainoavat,
50 niin että kaikkien profeettojen veri, joka on vuodatettu maailman perustamisesta asti, vaadittaisiin tältä sukupolvelta,
51 Abelin verestä aina Sakarjan vereen asti, hänen joka surmattiin alttarin ja huoneen välillä.’ Niin, sanon teille, se vaaditaan tältä sukupolvelta.
52 Voi teitä, jotka olette lainoppineita, sillä olette ottaneet pois tiedon avaimen; itse te ette ole menneet sisälle, ja sisälle meneviä olette estäneet!”
53 Kun hän sitten lähti sieltä, kirjanoppineet ja fariseukset rupesivat hirvittävästi painostamaan häntä ja ahdistamaan häntä lisäseikkoja koskevilla kysymyksillä
54 ja väijyivät häntä saadakseen hänet hänen suustaan satimeen.
luukas 12
12 Kun ihmisjoukkoa oli sillä välin kertynyt koolle niin monia tuhansia, että he tallasivat toisiaan, hän aloitti sanomalla ensin opetuslapsilleen: ”Varokaa fariseusten hapatetta, joka on ulkokultaisuutta.
2 Mutta ei ole mitään huolellisesti kätkettyä, mikä ei tule paljastetuksi, eikä salaista, mikä ei tule tunnetuksi.
3 Sen tähden se, mitä sanotte pimeässä, kuullaan valossa, ja se, minkä kuiskaatte yksityishuoneissa, saarnataan katoilta.
4 Lisäksi minä sanon teille, ystäväni: älkää pelätkö niitä, jotka tappavat ruumiin eivätkä sen jälkeen voi tehdä mitään enempää.
5 Mutta minä osoitan teille, ketä teidän tulee pelätä: pelätkää häntä, jolla on tapettuaan valta heittää Gehennaan. Niin, minä sanon teille, häntä pelätkää.
6 Eikö viisi varpusta myydä kahdesta vähäarvoisesta kolikosta? Silti yhtäkään niistä ei ole unohdettu Jumalan edessä.
7 Mutta teidän päänne hiuksetkin ovat kaikki luetut. Älkää pelätkö; te olette arvokkaampia kuin monta varpusta.
8 Näin ollen minä sanon teille: Jokaiseen, joka tunnustaa yhteyden minuun ihmisten edessä, siihen Ihmisen Poikakin tunnustaa yhteyden Jumalan enkelien edessä.
9 Mutta joka kieltää minut ihmisten edessä, se kielletään Jumalan enkelien edessä.
10 Ja jokaiselle, joka sanoo sanan Ihmisen Poikaa vastaan, annetaan anteeksi, mutta sille, joka rienaa pyhää henkeä, ei anneta anteeksi.
11 Mutta kun he vievät teitä joukkokokousten ja hallitusviranomaisten ja vallanpitäjien eteen, älkää huolestuko siitä, miten tai mitä puhutte puolustukseksenne tai mitä sanotte,
12 sillä pyhä henki opettaa teille juuri sillä hetkellä sen, mitä teidän pitäisi sanoa.”
13 Sitten joku ihmisjoukosta sanoi hänelle: ”Opettaja, käske veljeäni jakamaan perintö kanssani.”
14 Hän sanoi hänelle: ”Ihminen, kuka on minut asettanut teille tuomariksi tai osittajaksi?”
15 Sitten hän sanoi heille: ”Pitäkää silmänne auki ja varokaa kaikenlaista ahneutta, sillä vaikka jollakulla on runsaastikin, niin hänen elämänsä ei johdu siitä, mitä hän omistaa.”
16 Sen jälkeen hän puhui heille kuvauksen sanoen: ”Erään rikkaan miehen maa tuotti hyvin.
17 Niinpä hän alkoi pohdiskella itsekseen sanoen: ’Mitä minä nyt teen, kun minulla ei ole mihin kokoaisin satoni?’
18 Niin hän sanoi: ’Minä teenkin näin: minä puran varastohuoneeni ja rakennan isommat ja kokoan niihin kaiken viljani ja kaiken hyväni
19 ja sanon sielulleni: ”Sielu, sinulla on paljon hyvää tallessa moniksi vuosiksi; rentoudu, syö, juo ja pidä hauskaa.”’
20 Mutta Jumala sanoi hänelle: ’Sinä järjetön, tänä yönä sinulta vaaditaan sielusi. Kuka sitten saa sen, minkä olet varastoinut?’
21 Niin käy sille, joka kerää aarteita itselleen, mutta ei ole rikas Jumalalle.”
22 Sitten hän sanoi opetuslapsilleen: ”Tämän johdosta minä sanon teille: Lakatkaa olemasta huolissanne sielustanne, siitä mitä söisitte, tai ruumiistanne, siitä mitä pitäisitte yllänne.
23 Sillä sielu on arvokkaampi kuin ruoka ja ruumis arvokkaampi kuin vaatteet.
24 Pankaa merkille, että korpit eivät kylvä eivätkä leikkaa, eikä niillä ole aittaa eikä varastohuonetta, ja kuitenkin Jumala ruokkii ne. Kuinka paljon arvokkaampia te olettekaan kuin linnut?
25 Kuka teistä voi huolissaan olemalla lisätä kyynärääkään elinikäänsä?
26 Jos siis ette voi tehdä vähintäkään, miksi olette huolissanne muusta?
27 Pankaa merkille, kuinka liljat kasvavat; ne eivät uurasta eivätkä kehrää, mutta minä sanon teille: ei edes Salomo kaikessa loistossaan ollut puettu niin kuin yksi näistä.
28 Jos nyt Jumala vaatettaa näin kedon kasvillisuuden, joka tänään on olemassa ja huomenna heitetään uuniin, niin kuinka paljon ennemmin teidät, te vähäuskoiset!
29 Lakatkaa siis etsimästä, mitä söisitte ja mitä joisitte, ja lakatkaa olemasta huolestuneessa jännityksessä,
30 sillä näitä kaikkia maailman kansakunnat tavoittelevat kiihkeästi, mutta teidän Isänne tietää teidän tarvitsevan näitä.
31 Etsikää kuitenkin jatkuvasti hänen valtakuntaansa, niin nämä lisätään teille.
32 Älä pelkää, pieni lauma, sillä teidän Isänne on nähnyt hyväksi antaa teille valtakunnan.
33 Myykää, mitä teillä on, ja antakaa armonlahjoja. Tehkää itsellenne kulumattomia kukkaroita, ehtymätön aarre taivaisiin, missä varas ei pääse lähelle eikä koi syö.
34 Sillä missä aarteenne on, siellä on myös sydämenne.
35 Olkoot kupeenne vyötetyt ja lamppunne palamassa,
36 ja olkaa itse niiden ihmisten kaltaisia, jotka odottavat isäntäänsä, kun hän palaa häistä, jotta he hänen saapuessaan ja kolkuttaessaan voisivat heti avata hänelle.
37 Onnellisia ovat ne orjat, jotka isäntä saapuessaan tapaa valvomasta! Totisesti minä sanon teille: hän vyöttää itsensä ja panee heidät asettumaan pitkälleen pöydän ääreen ja tulee vierelle ja palvelee heitä.
38 Ja jos hän saapuu toisella vartiolla, vieläpä jos kolmannellakin, ja tapaa heidät tällaisina, niin onnellisia he ovat!
39 Mutta tietäkää se, että jos talonisäntä olisi tiennyt, millä hetkellä varas tulee, niin hän olisi pysynyt valveilla eikä olisi antanut murtautua taloonsa.
40 Pysykää tekin valmiina, sillä hetkenä, jota ette pidä todennäköisenä, Ihmisen Poika tulee.”
41 Silloin Pietari sanoi: ”Herra, sanotko sinä tämän kuvauksen meille vai myös kaikille muille?”
42 Ja Herra sanoi: ”Kuka oikeastaan on se uskollinen taloudenhoitaja, se ymmärtäväinen, jonka hänen isäntänsä asettaa huolehtimaan palvelijoittensa joukosta, antamaan heille jatkuvasti heidän ruokamääränsä oikeaan aikaan?
43 Onnellinen on tuo orja, jos hänen isäntänsä saapuessaan tapaa hänet näin tekemästä!
44 Minä sanon teille totuudenmukaisesti: hän asettaa hänet kaiken omaisuutensa hoitajaksi.
45 Mutta jos tuo orja joskus sanoisi sydämessään: ’Isäntäni tulo viipyy’ ja rupeaisi pieksemään palvelijoita ja palvelijattaria sekä syömään ja juomaan ja juopumaan,
46 niin tuon orjan isäntä tulee päivänä, jona hän ei odota häntä, ja hetkenä, jota hän ei tiedä, ja rankaisee häntä mitä ankarimmin ja määrää hänelle osan uskottomien joukossa.
47 Silloin tuota orjaa, joka ymmärsi isäntänsä tahdon, mutta ei valmistautunut eikä tehnyt hänen tahtonsa mukaisesti, piestään monilla lyönneillä.
48 Mutta sitä, joka ei ymmärtänyt ja siksi teki sitä, mikä ansaitsi lyöntejä, piestään vain muutamilla. Jokaiselta, jolle on annettu paljon, vaaditaankin paljon; ja siltä, joka on pantu huolehtimaan paljosta, vaaditaan tavallista enemmän.
49 Tulta minä tulin sytyttämään maan päälle, ja mitä muuta toivoisinkaan, kuin että se olisi jo syttynyt?
50 Todellakin, minulla on kaste, jolla minut kastetaan, ja kuinka minua ahdistaakaan, kunnes se on päättynyt!
51 Kuvitteletteko, että tulin tuomaan maan päälle rauhaa? En toki, sanon teille, vaan pikemminkin jakautumista.
52 Sillä tästä lähtien on viisi yhdessä talossa eri puolta, kolme kahta vastaan ja kaksi kolmea vastaan.
53 He ovat jakautuneet: isä poikaa vastaan ja poika isää vastaan, äiti tytärtä vastaan ja tytär äitiään vastaan, anoppi miniäänsä vastaan ja miniä anoppiaan vastaan.”
54 Sitten hän jatkoi sanoen myös ihmisjoukoille: ”Kun näette pilven nousevan läntisiltä seuduilta, te sanotte heti: ’Myrsky on tulossa’, ja niin tuleekin.
55 Ja kun näette etelätuulen puhaltavan, te sanotte: ’Tulee helleaalto’, ja se tulee.
56 Ulkokullatut, maan ja taivaan ulkonäköä te osaatte tutkia, mutta kuinka ette osaa tutkia tätä erityistä aikaa?
57 Miksi ette ratkaise myös itse, mikä on vanhurskasta?
58 Esimerkiksi kun olet menossa vastapuolesi kanssa hallitusmiehen luo, ryhdy matkalla ollessasi toimeen päästäksesi kiistelemästä hänen kanssaan, jottei hän vain pakottaisi sinua tuomarin eteen ja tuomari luovuttaisi sinua oikeusvirkamiehelle ja oikeusvirkamies heittäisi sinua vankilaan.
59 Minä sanon sinulle: et varmasti pääse sieltä pois, ennen kuin maksat viimeisenkin hyvin vähäarvoisen lantin.”
luukas 13
13 Juuri siihen aikaan oli läsnä muutamia, jotka kertoivat hänelle galilealaisista, joiden veren Pilatus oli sekoittanut heidän teurasuhreihinsa.
2 Niin hän sanoi heille vastaukseksi: ”Kuvitteletteko, että nämä galilealaiset osoittautuivat pahemmiksi syntisiksi kuin kaikki muut galilealaiset, koska he ovat kärsineet tämän?
3 Eivät toki, sanon teille, mutta ellette kadu, niin te kaikki tuhoudutte samoin.
4 Tai ne kahdeksantoista, joiden päälle torni kaatui Siloamissa tappaen heidät, kuvitteletteko, että he osoittautuivat suuremmiksi velallisiksi kuin kaikki muut ihmiset, jotka asuvat Jerusalemissa?
5 Eivät toki, sanon teille, mutta ellette kadu, niin te kaikki tuhoudutte samalla tavoin.”
6 Sitten hän kertoi vielä tämän kuvauksen: ”Eräällä miehellä oli viikunapuu istutettuna viinitarhaansa, ja hän tuli etsimään siitä hedelmää, mutta ei löytänyt.
7 Silloin hän sanoi viinitarhurille: ’Jo kolmena vuonna olen tullut etsimään hedelmää tästä viikunapuusta, mutta en ole löytänyt. Kaada se! Miksi se tosiaankaan saisi pitää maata hyödyttömänä?’
8 Vastaukseksi hän sanoi hänelle: ’Herra, anna sen olla vielä tämä vuosi, kunnes minä kaivan sen ympärystää ja panen lantaa,
9 ja jos se sitten tuottaa hedelmää tulevaisuudessa, niin hyvä, mutta jos ei, niin sinun on kaadettava se.’”
10 Hän oli nyt opettamassa eräässä synagogassa sapattina.
11 Ja katso: nainen, jossa oli ollut heikkouden henki kahdeksantoista vuotta, ja hän oli koukistunut kaksin kerroin ja oli täysin kykenemätön nousemaan suoraksi.
12 Kun Jeesus näki hänet, hän puhutteli häntä ja sanoi hänelle: ”Nainen, sinut on päästetty vapaaksi heikkoudestasi.”
13 Ja hän pani kätensä naisen päälle, ja samassa tämä ojentautui ja alkoi kirkastaa Jumalaa.
14 Mutta närkästyneenä siitä, että Jeesus paransi sapattina, synagogan esimies sanoi ihmisjoukolle tämän johdosta: ”On kuusi päivää, joina pitäisi tehdä työtä; tulkaa siis niinä parannettaviksi älkääkä sapattipäivänä.”
15 Mutta Herra vastasi hänelle ja sanoi: ”Ulkokullatut, eikö jokainen teistä sapattina päästä sonniaan tai aasiaan pilttuusta ja vie sitä pois antaakseen sen juoda?
16 Eikö siis ollut paikallaan, että tämä nainen, joka on Abrahamin tytär ja jota Saatana piti sidottuna, katso, kahdeksantoista vuotta, päästettiin tästä siteestä sapattipäivänä?”
17 Kun hän nyt sanoi tämän, kaikki häntä vastustavat alkoivat hävetä, mutta koko ihmisjoukko alkoi iloita kaikista niistä loistavista teoista, joita hän teki.
18 Sen tähden hän sanoi vielä: ”Minkäkaltainen on Jumalan valtakunta, ja mihin vertaan sitä?
19 Se on sinapinsiemenen kaltainen, jonka mies otti ja pani puutarhaansa, ja se kasvoi ja tuli puuksi, ja taivaan linnut asettuivat lepäämään sen oksille.”
20 Ja taas hän sanoi: ”Mihin vertaan Jumalan valtakuntaa?
21 Se on hapatteen kaltainen, jonka nainen otti ja kätki kolmeen suureen mitalliseen jauhoja, kunnes koko määrä happani.”
22 Ja hän kulki kaupungista kaupunkiin ja kylästä kylään ja opetti ja jatkoi matkaansa kohti Jerusalemia.
23 Eräs mies sanoi nyt hänelle: ”Herra, onko pelastuvia vähän?” Hän sanoi heille:
24 ”Ponnistelkaa tarmokkaasti päästäksenne sisään ahtaasta ovesta, sillä monet, sanon teille, yrittävät myöhemmin päästä sisään, mutta eivät voi,
25 kun kerran talonisäntä on noussut ja lukinnut oven ja te rupeatte seisomaan ulkopuolella ja kolkuttamaan oveen ja sanotte: ’Herra, avaa meille.’ Mutta hän sanoo teille vastaukseksi: ’En tiedä, mistä te olette.’
26 Silloin te rupeatte sanomaan: ’Me söimme ja joimme sinun edessäsi, ja sinä opetit valtakaduillamme.’
27 Mutta hän puhuu ja sanoo teille: ’En tiedä, mistä te olette. Menkää pois luotani, kaikki te epävanhurskauden tekijät!’
28 Siellä tulee teillä olemaan itku ja hampaiden kiristely, kun näette Abrahamin ja Iisakin ja Jaakobin ja kaikki profeetat Jumalan valtakunnassa, mutta huomaatte itsenne heitetyiksi ulkopuolelle.
29 Ja tulijoita saapuu itäisiltä ja läntisiltä seuduilta ja pohjoisesta ja etelästä, ja he ovat pitkällään pöydän ääressä Jumalan valtakunnassa.
30 Ja katso, on viimeisiä, jotka tulevat olemaan ensimmäisiä, ja on ensimmäisiä, jotka tulevat olemaan viimeisiä.”
31 Juuri sillä hetkellä tuli paikalle muutamia fariseuksia, ja he sanoivat hänelle: ”Lähde ja mene pois täältä, sillä Herodes tahtoo tappaa sinut.”
32 Ja hän sanoi heille: ”Menkää ja sanokaa sille ketulle: ’Katso! Minä ajan ulos demoneja ja suoritan parantamista tänään ja huomenna, ja kolmantena päivänä olen päässyt loppuun.’
33 Minun täytyy kuitenkin tänään ja huomenna ja ylihuomenna jatkaa matkaani, sillä ei käy päinsä, että profeetta saa surmansa Jerusalemin ulkopuolella.
34 Jerusalem, Jerusalem, profeettojen surmaaja ja luoksensa lähetettyjen kivittäjä – kuinka usein tahdoinkaan koota lapsesi sillä tavalla kuin kana kokoaa poikueensa siipiensä alle, mutta te ette tahtoneet!
35 Katso! Teidän huoneenne jätetään hylättynä teille. Minä sanon teille: te ette missään tapauksessa näe minua ennen kuin sanotte: ’Siunattu on hän, joka tulee Jehovan nimessä!’”
luukas 14
14 Ja kun hän meni kerran sapattina erään fariseusten hallitusmiehen taloon syömään ateriaa, nämä pitivät häntä tarkkaan silmällä.
2 Ja katso, hänen edessään oli mies, jolla oli vesipöhö.
3 Niin Jeesus puhui sen johdosta lainoppineille ja fariseuksille sanoen: ”Onko luvallista parantaa sapattina vai ei?”
4 Mutta he pysyivät vaiti. Silloin hän tarttui mieheen, paransi hänet ja lähetti hänet pois.
5 Ja hän sanoi heille: ”Kuka teistä, jos hänen poikansa tai sonninsa putoaa kaivoon, ei heti vedä sitä ylös sapattipäivänä?”
6 Eivätkä he pystyneet väittämään tätä vastaan.
7 Sitten hän jatkoi kertoen kutsutuille kuvauksen, kun hän pani merkille, miten he valitsivat itselleen huomattavimpia paikkoja, ja hän sanoi heille:
8 ”Kun joku on kutsunut sinut häihin, älä asetu pitkällesi huomattavimmalle paikalle. Ehkä hän on samalla kutsunut jonkun sinua kunnianarvoisemman,
9 ja se, joka kutsui sinut ja hänet, tulee ja sanoo sinulle: ’Anna tälle se paikka.’ Ja silloin sinä lähdet häpeissäsi ottamaan alhaisinta paikkaa.
10 Sen sijaan, kun sinut kutsutaan, mene ja asetu pitkällesi alhaisimmalle paikalle, jotta kutsujasi tullessaan sanoisi sinulle: ’Ystävä, käy ylemmäksi.’ Silloin sinä saat kunniaa kaikkien muiden vieraiden edessä.
11 Sillä jokainen, joka korottaa itsensä, nöyrrytetään, ja se, joka nöyrryttää itsensä, korotetaan.”
12 Seuraavaksi hän sanoi myös sille miehelle, joka oli kutsunut hänet: ”Kun laitat päivälliset tai illalliset, älä kutsu ystäviäsi äläkä veljiäsi äläkä sukulaisiasi äläkä rikkaita naapureita. Ehkäpä hekin saattaisivat jolloinkin kutsua vuorostaan sinut, ja se koituisi sinulle takaisinmaksuksi.
13 Kun laitat pidot, kutsu sen sijaan köyhiä, raajarikkoja, rampoja, sokeita,
14 niin tulet olemaan onnellinen, koska heillä ei ole mitään, millä maksaa sinulle takaisin. Sillä sinulle maksetaan takaisin vanhurskaiden ylösnousemuksessa.”
15 Nämä kuullessaan yksi muista vieraista sanoi hänelle: ”Onnellinen on se, joka syö leipää Jumalan valtakunnassa.”
16 Jeesus sanoi hänelle: ”Muuan mies laittoi suuret illalliset, ja hän kutsui monia.
17 Ja hän lähetti orjansa illallishetkellä sanomaan kutsutuille: ’Tulkaa, sillä kaikki on jo valmiina.’
18 Mutta he rupesivat kaikki yhteisesti pyytelemään vapautusta. Ensimmäinen sanoi hänelle: ’Ostin pellon, ja minun on välttämättä mentävä katsomaan sitä; pyydän sinua: pidä minua esteellisenä.’
19 Ja toinen sanoi: ’Ostin viisi nautavaljakkoa ja olen menossa tarkastamaan niitä; pyydän sinua: pidä minua esteellisenä.’
20 Vielä yksi sanoi: ’Otin juuri vaimon, enkä sen vuoksi voi tulla.’
21 Niin orja tuli ja ilmoitti tämän isännälleen. Silloin talonisäntä vihastui ja sanoi orjalleen: ’Mene nopeasti kaupungin valtakaduille ja kujille ja tuo tänne köyhät ja raajarikot ja sokeat ja rammat.’
22 Aikanaan orja sanoi: ’Herra, on tehty mitä käskit, ja vielä on tilaa.’
23 Ja isäntä sanoi orjalle: ’Mene teille ja aidatuille alueille ja pakota heidät tulemaan sisään, jotta taloni täyttyisi.
24 Sillä minä sanon teille: yksikään niistä miehistä, jotka oli kutsuttu, ei ole maistava illallistani.’”
25 Suuret ihmisjoukot kulkivat nyt hänen kanssaan, ja hän kääntyi ja sanoi heille:
26 ”Jos joku tulee minun luokseni eikä vihaa isäänsä ja äitiään ja vaimoaan ja lapsiaan ja veljiään ja sisariaan, vieläpä omaa sieluaankin, niin hän ei voi olla minun opetuslapseni.
27 Joka ei kanna kidutuspaaluaan ja tule minun perässäni, ei voi olla minun opetuslapseni.
28 Esimerkiksi: Kuka teistä, joka haluaa rakentaa tornin, ei ensin istu laskemaan kustannuksia nähdäkseen, onko hänellä varaa tehdä se loppuun?
29 Muutoin hän saattaisi laskea sen perustuksen, mutta ei pystyisi saamaan sitä valmiiksi, ja kaikki katselijat saattaisivat ruveta pilkkaamaan häntä
30 sanoen: ’Tämä mies rupesi rakentamaan, mutta ei pystynyt saamaan valmiiksi.’
31 Tai kuka kuningas, joka marssii sotaan toista kuningasta vastaan, ei ensin istu neuvottelemaan, kykeneekö hän kymmenellätuhannella miehellä kohtaamaan sen, joka tulee häntä vastaan kahdellakymmenellätuhannella?
32 Ellei hän näet kykene, niin hän lähettää, tuon toisen ollessa vielä kaukana, lähettiläsjoukon hieromaan rauhaa.
33 Voitte siis olla varmat siitä, ettei kukaan teistä, joka ei jätä jäähyväisiä kaikelle sille, mitä hän omistaa, voi olla minun opetuslapseni.
34 Suola on tietenkin erinomaista. Mutta jos suolakin menettää voimansa, niin millä se maustetaan?
35 Se ei ole soveliasta maahan eikä lantaan. Se heitetään ulos. Jolla on korvat kuunnella, se kuunnelkoon.”
luukas 15
15 Kaikkia veronkantajia ja syntisiä tuli nyt jatkuvasti hänen läheisyyteensä kuulemaan häntä.
2 Sen johdosta sekä fariseukset että kirjanoppineet mutisivat ja sanoivat: ”Tämä mies ottaa syntisiä tervetulleina vastaan ja syö heidän kanssaan.”
3 Silloin hän puhui heille tämän kuvauksen sanoen:
4 ”Kuka ihminen teistä, jolla on sata lammasta ja joka kadottaa niistä yhden, ei jätä niitä yhdeksääkymmentäyhdeksää taakseen erämaahan ja lähde kadonneen perään, kunnes hän löytää sen?
5 Ja sen löydettyään hän panee sen hartioilleen ja iloitsee.
6 Ja kotiin tultuaan hän kutsuu ystävänsä ja naapurinsa koolle ja sanoo heille: ’Iloitkaa minun kanssani, sillä minä löysin lampaani, joka oli kadonnut.’
7 Minä sanon teille, että näin on taivaassa enemmän iloa yhdestä syntisestä, joka katuu, kuin yhdeksästäkymmenestäyhdeksästä vanhurskaasta, jotka eivät tarvitse katumusta.
8 Tai kuka nainen, jolla on kymmenen drakhman kolikkoa, ei sytytä lamppua, jos hän kadottaa yhden drakhman kolikon, ja lakaise taloaan ja etsi huolellisesti, kunnes hän löytää sen?
9 Ja sen löydettyään hän kutsuu koolle naiset, jotka ovat hänen ystäviään ja naapureitaan, ja sanoo: ’Iloitkaa minun kanssani, sillä minä löysin sen drakhman kolikon, jonka olin kadottanut.’
10 Minä sanon teille: näin nousee ilo Jumalan enkelien keskuudessa yhdestä syntisestä, joka katuu.”
11 Sitten hän sanoi: ”Eräällä miehellä oli kaksi poikaa.
12 Ja nuorempi heistä sanoi isälleen: ’Isä, anna minulle se osa omaisuudesta, joka tulee minun osuudekseni.’ Silloin hän jakoi elatusvaransa heille.
13 Eikä kulunut monta päivää, kun nuorempi poika kokosi kaiken ja matkusti pois kaukaiseen maahan ja tuhlasi siellä omaisuutensa viettämällä irstailevaa elämää.
14 Kun hän oli kuluttanut kaiken, tuli kaikkialle siihen maahan ankara nälänhätä, ja hän rupesi olemaan puutteessa.
15 Hän jopa meni ja liittyi erääseen sen maan kansalaiseen, ja tämä lähetti hänet tiluksilleen paimentamaan sikoja.
16 Ja hän halusi tulla kylläiseksi palkohedelmistä, joita siat söivät, eikä kukaan antanut hänelle niitäkään.
17 Kun hän tuli järkiinsä, hän sanoi: ’Kuinka monella isäni palkkalaisella on runsaasti leipää, kun taas minä olen menehtymässä täällä nälkään!
18 Minä tahdon nousta ja lähteä matkaan isäni luo ja sanoa hänelle: ”Isä, olen tehnyt syntiä taivasta vastaan ja sinua vastaan.
19 En ole enää sen arvoinen, että minua kutsutaan sinun pojaksesi. Tee minut yhdeksi palkkalaisistasi.”’
20 Niin hän nousi ja meni isänsä luo. Kun hän oli vielä pitkän matkan päässä, hänen isänsä näki hänet ja liikuttui säälistä, ja hän juoksi ja lankesi pojan kaulaan ja suuteli häntä hellästi.
21 Silloin poika sanoi hänelle: ’Isä, olen tehnyt syntiä taivasta vastaan ja sinua vastaan. En ole enää sen arvoinen, että minua kutsutaan sinun pojaksesi. Tee minut yhdeksi palkkalaisistasi.’
22 Mutta isä sanoi orjilleen: ’Nopeasti! Tuokaa pitkä vaate, paras, ja pukekaa hänet siihen, ja pankaa sormus hänen sormeensa ja sandaalit hänen jalkaansa.
23 Ja tuokaa syötetty nuori sonni, teurastakaa se, ja syödään ja pidetään hauskaa,
24 sillä tämä minun poikani oli kuollut ja heräsi jälleen eloon; hän oli kadonnut ja on löytynyt.’ Ja he rupesivat pitämään hauskaa.
25 Mutta hänen vanhempi poikansa oli pellolla, ja kun hän tuli ja lähestyi taloa, hän kuuli musiikkia ja tanssimista.
26 Niin hän kutsui yhden palvelijoista luokseen ja tiedusteli, mitä nämä merkitsivät.
27 Hän sanoi hänelle: ’Veljesi on tullut, ja isäsi teurasti syötetyn nuoren sonnin, koska sai hänet terveenä takaisin.’
28 Mutta hän vihastui eikä tahtonut mennä sisään. Silloin hänen isänsä tuli ulos ja alkoi hartaasti pyytää häntä.
29 Vastaukseksi hän sanoi isälleen: ’Minä tässä olen näin monta vuotta raatanut sinun hyväksesi enkä kertaakaan ole rikkonut sinun käskyäsi, ja minulle et ole silti kertaakaan antanut vohlaa pitääkseni hauskaa ystävieni kanssa.
30 Mutta heti kun tämä sinun poikasi, joka kulutti sinun elatusvarasi porttojen kanssa, saapui, hänelle sinä teurastit syötetyn nuoren sonnin.’
31 Silloin hän sanoi hänelle: ’Lapsi, sinä olet aina ollut minun kanssani, ja kaikki se, mikä on minun, on sinun,
32 mutta täytyihän meidän pitää hauskaa ja iloita, sillä tämä sinun veljesi oli kuollut ja heräsi eloon, ja hän oli kadonnut ja on löytynyt.’”
luukas 16
16 Sitten hän jatkoi sanoen myös opetuslapsille: ”Oli rikas mies, jolla oli taloudenhoitaja, ja hänelle kanneltiin, että tämä tuhlasi hänen omaisuuttaan.
2 Niin hän kutsui hänet ja sanoi hänelle: ’Mitä tämä on, mitä minä kuulen sinusta? Tee tili taloudenhoidostasi, sillä sinä et voi enää hoitaa taloa.’
3 Silloin taloudenhoitaja sanoi itsekseen: ’Mitä minun pitää tehdä, kun kerran isäntäni ottaa minulta taloudenhoidon pois? Kaivaa en jaksa, kerjätä häpeän.
4 Tiedänpä mitä teen, niin että ihmiset ottavat minut koteihinsa, kun minut pannaan pois taloudenhoidosta.’
5 Ja hän kutsui luokseen jokaisen isäntänsä velallisista ja sanoi sitten ensimmäiselle: ’Paljonko olet velkaa isännälleni?’
6 Hän sanoi: ’Sata bat-mittaa oliiviöljyä.’ Hän sanoi hänelle: ’Ota kirjallinen sopimuksesi takaisin ja istu ja kirjoita pian viisikymmentä.’
7 Seuraavaksi hän sanoi toiselle: ’Entä sinä, paljonko olet velkaa?’ Hän sanoi: ’Sata kor-mittaa vehnää.’ Hän sanoi hänelle: ’Ota kirjallinen sopimuksesi takaisin ja kirjoita kahdeksankymmentä.’
8 Ja taloudenhoitajan isäntä kehui häntä, vaikka tämä oli epävanhurskas, koska hän oli toiminut osoittaen käytännöllistä viisautta, sillä tämän asiainjärjestelmän pojat ovat omaa sukupolveaan kohtaan käytännöllisellä tavalla viisaampia kuin valon pojat.
9 Minä sanon teille myös: tehkää itsellenne ystäviä epävanhurskaalla rikkaudella, niin että kun se loppuu, he ottaisivat teidät ikuisiin asuinpaikkoihin.
10 Vähimmässä uskollinen on paljossakin uskollinen, ja vähimmässä epävanhurskas on paljossakin epävanhurskas.
11 Jos siis ette ole osoittautuneet uskollisiksi epävanhurskaassa rikkaudessa, kuka uskoo teille todellista?
12 Ja jos ette ole osoittautuneet uskollisiksi siinä, mikä on toisen, kuka antaa teille sitä, mikä on teitä itseänne varten?
13 Kukaan palvelija ei voi olla kahden isännän orja, sillä hän tulee joko vihaamaan toista ja rakastamaan toista tai liittymään toiseen ja halveksimaan toista. Ette voi olla Jumalan ja rikkauden orjia.”
14 Mutta fariseukset, jotka olivat rahaa rakastavia, kuuntelivat kaikkea tätä ja alkoivat hymyillä hänelle ivallisesti.
15 Niinpä hän sanoi heille: ”Juuri te julistatte itsenne vanhurskaiksi ihmisten edessä, mutta Jumala tuntee teidän sydämenne, sillä se, mikä on ihmisten keskuudessa korkeaa, on Jumalan silmissä iljetys.
16 Laki ja Profeetat olivat Johannekseen saakka. Siitä lähtien Jumalan valtakuntaa julistetaan hyvänä uutisena, ja kaikenlaiset ihmiset ponnistelevat voimakkaasti sitä kohti.
17 Taivaan ja maankin on helpompi kadota kuin yhdenkään Lain kirjaimen osasen jäädä täyttymättä.
18 Jokainen, joka eroaa vaimostaan ja menee naimisiin toisen kanssa, tekee aviorikoksen, ja se, joka menee naimisiin miehestä eronneen naisen kanssa, tekee aviorikoksen.
19 Mutta oli rikas mies, ja hänellä oli tapana pukeutua purppuraan ja pellavaan, ja hän huvitteli päivästä päivään loisteliaasti.
20 Mutta eräs Lasarus-niminen kerjäläinen, joka oli täynnä märkähaavoja, pantiin tavallisesti hänen porttinsa pieleen,
21 ja hän halusi tulla kylläiseksi siitä, mitä rikkaan miehen pöydältä putoili. Ja koirat tulivat nuoleskelemaan hänen märkähaavojaan.
22 Aikaa myöten kerjäläinen sitten kuoli, ja enkelit veivät hänet Abrahamin poven eteen. Myös rikas mies kuoli, ja hänet haudattiin.
23 Ja hän nosti silmänsä Haadeksessa, ollessaan piinallisissa tuskissa, ja hän näki Abrahamin kaukana ja Lasaruksen hänen povensa edessä.
24 Niin hän huusi ja sanoi: ’Isä Abraham, ole minulle armollinen ja lähetä Lasarus kastamaan sormensa pää veteen ja jäähdyttämään kieltäni, sillä minä kärsin tuskaa tässä leimuavassa tulessa.’
25 Mutta Abraham sanoi: ’Lapsi, muista, että sinä sait elinaikanasi täysin määrin hyväsi, mutta Lasarus vastaavasti pahan. Nyt hän kuitenkin saa lohdutusta täällä, mutta sinä kärsit tuskaa.
26 Ja kaiken tämän lisäksi meidän ja teidän välille on pantu suuri juopa, niin että ne, jotka tahtovat mennä yli täältä teidän luoksenne, eivät voi, eikä sieltä voi kulkea yli meidän luoksemme.’
27 Silloin hän sanoi: ’Siinä tapauksessa pyydän sinua, isä, lähettämään hänet isäni taloon,
28 sillä minulla on viisi veljeä, jotta hän antaisi heille perusteellisen todistuksen, etteivät hekin joutuisi tähän piinan paikkaan.’
29 Mutta Abraham sanoi: ’Heillä on Mooses ja Profeetat; kuunnelkoot niitä.’
30 Silloin hän sanoi: ’Ei toki, isä Abraham, vaan jos joku kuolleista menee heidän luokseen, niin he katuvat.’
31 Mutta hän sanoi hänelle: ’Jos he eivät kuuntele Moosesta ja Profeettoja, niin he eivät liioin tule vakuuttuneiksi, jos joku nousee kuolleista.’”
luukas 17
17 Sitten hän sanoi opetuslapsilleen: ”Kompastumisen aiheita tulee väistämättä. Siitä huolimatta voi sitä, jonka kautta ne tulevat!
2 Hänelle olisi edullisempaa, jos hänen kaulaansa olisi ripustettu myllynkivi ja hänet olisi heitetty mereen, kuin että hän kompastuttaa yhden näistä pienistä.
3 Kiinnittäkää huomiota itseenne. Jos veljesi tekee synnin, anna hänelle nuhde, ja jos hän katuu, anna hänelle anteeksi.
4 Vieläpä jos hän tekee syntiä seitsemän kertaa päivässä sinua vastaan ja tulee takaisin luoksesi seitsemän kertaa ja sanoo: ’Minä kadun’, niin sinun on annettava hänelle anteeksi.”
5 Nyt apostolit sanoivat Herralle: ”Anna meille lisää uskoa.”
6 Silloin Herra sanoi: ”Jos teillä olisi uskoa sinapinsiemenen verran, niin te sanoisitte tälle mustamulperipuulle: ’Irrottaudu juurinesi ja istuta itsesi mereen!’, ja se tottelisi teitä.
7 Kuka teistä, jolla on orja kyntämässä tai paimenessa, sanoo hänelle, kun hän tulee sisälle pellolta: ’Tule heti tänne ja asetu pitkällesi pöydän ääreen’?
8 Eikö hän pikemminkin sano hänelle: ’Valmista minulle jotakin illalliseksi ja pane esiliina eteesi ja palvele minua, kunnes olen syönyt ja juonut, ja jälkeenpäin sinä voit syödä ja juoda’?
9 Ei kai hän tunne kiitollisuutta orjaa kohtaan, koska tämä teki, mitä oli määrätty?
10 Samoin tekin, kun olette tehneet kaiken, mitä teille on määrätty, sanokaa: ’Me olemme kelvottomia orjia. Se, mitä olemme tehneet, meidän olisi pitänytkin tehdä.’”
11 Ja ollessaan matkalla Jerusalemiin hän kulki Samarian ja Galilean keskitse.
12 Ja kun hän oli menossa erääseen kylään, häntä vastaan tuli kymmenen spitaalista miestä, jotka nousivat kaukana seisomaan.
13 Ja he korottivat äänensä ja sanoivat: ”Jeesus, Opettaja, ole meille armollinen!”
14 Ja kun hän näki heidät, hän sanoi heille: ”Menkää näyttämään itsenne papeille.” Kun he sitten olivat menossa pois, he puhdistuivat.
15 Nähtyään parantuneensa yksi heistä kääntyi takaisin ja kirkasti suureen ääneen Jumalaa.
16 Ja hän lankesi kasvoilleen Jeesuksen jalkojen juureen ja kiitti häntä; hän oli lisäksi samarialainen.
17 Vastaukseksi Jeesus sanoi: ”Eivätkö ne kymmenen puhdistuneet? Missä sitten ne muut yhdeksän ovat?
18 Eikö ollut muita, jotka olisivat kääntyneet takaisin antamaan kunniaa Jumalalle, kuin tämä toisen kansakunnan mies?”
19 Ja hän sanoi hänelle: ”Nouse ja lähde matkaan; uskosi on tehnyt sinut terveeksi.”
20 Mutta kun fariseukset kysyivät häneltä, milloin Jumalan valtakunta tulisi, hän vastasi heille ja sanoi: ”Jumalan valtakunta ei tule huomiota herättävästi,
21 eikä sanota: ’Katso, täällä!’ tai: ’Tuolla!’ Sillä katso, Jumalan valtakunta on teidän keskellänne.”
22 Sitten hän sanoi opetuslapsille: ”Päivät tulevat, jolloin te haluatte nähdä yhden Ihmisen Pojan päivistä, mutta ette näe.
23 Ja teille sanotaan: ’Katso, tuolla!’ tai: ’Katso, täällä!’ Älkää menkö ulos älkääkä sännätkö perään.
24 Sillä niin kuin salama leimahduksellaan loistaa taivaan alla seudulta toiselle, niin tulee Ihmisen Poika olemaan.
25 Ensiksi hänen täytyy kuitenkin kärsiä paljon ja joutua tämän sukupolven hylättäväksi.
26 Lisäksi niin kuin tapahtui Nooan päivinä, niin tulee olemaan myös Ihmisen Pojan päivinä:
27 ihmiset söivät, he joivat, miehiä meni naimisiin, naisia naitettiin aina siihen päivään saakka, jona Nooa meni arkkiin, ja vedenpaisumus tuli ja tuhosi heidät kaikki.
28 Samoin, niin kuin tapahtui Lootin päivinä: he söivät, joivat, ostivat, myivät, istuttivat ja rakensivat.
29 Mutta sinä päivänä, jona Loot lähti Sodomasta, satoi tulta ja rikkiä taivaasta, ja se tuhosi heidät kaikki.
30 Samalla tavoin on sinä päivänä, jona Ihmisen Poika ilmestyy.
31 Älköön sinä päivänä se, joka on katolla mutta jonka irtaimisto on talossa, tulko alas noutamaan sitä, älköönkä se, joka on pellolla, myöskään palatko sen luo, mikä on jäänyt taakse.
32 Muistakaa Lootin vaimoa.
33 Joka yrittää tallettaa sielunsa itselleen, tulee kadottamaan sen, mutta joka kadottaa sen, tulee säilyttämään sen elossa.
34 Minä sanon teille: Sinä yönä on kaksi miestä yhdellä vuoteella; toinen otetaan mukaan, mutta toinen jätetään.
35 Kaksi naista on jauhamassa saman myllyn ääressä; toinen otetaan mukaan, mutta toinen jätetään.”
36 ——
37 Niinpä he sanoivat hänelle tämän johdosta: ”Mihin, Herra?” Hän sanoi heille: ”Missä ruumis on, sinne myös kotkat kokoontuvat.”
luukas 18
18 Sitten hän jatkoi kertoen heille kuvauksen siitä, miten tarpeellista heidän oli aina rukoilla eikä hellittää,
2 ja sanoi: ”Eräässä kaupungissa oli muuan tuomari, joka ei pelännyt Jumalaa eikä kunnioittanut ihmistä.
3 Mutta siinä kaupungissa oli leski, joka kävi yhä uudelleen hänen luonaan ja sanoi: ’Katso, että saan vastapuoleltani oikeutta.’
4 Jonkin aikaa hän oli haluton, mutta myöhemmin hän sanoi itsekseen: ’Vaikka en pelkää Jumalaa enkä kunnioita ihmistä,
5 niin joka tapauksessa, koska tämä leski tuottaa minulle jatkuvasti vaivaa, minä katson että hän saa oikeutta, jottei hän vähän väliä tule ja rusikoi minua loppuun.’”
6 Sitten Herra sanoi: ”Kuulkaa, mitä se tuomari sanoi, vaikka hän oli epävanhurskas!
7 Eikö sitten Jumala toimita varmasti oikeuden valituilleen, jotka huutavat hänen puoleensa päivin ja öin, vaikka hän onkin pitkämielinen heitä kohtaan?
8 Minä sanon teille: Hän toimittaa heille oikeuden pikaisesti. Kun Ihmisen Poika saapuu, löytäneekö hän kuitenkaan uskoa maan päältä?”
9 Mutta hän puhui myös muutamille, jotka luottivat itseensä, että olivat vanhurskaita, eivätkä pitäneet muita minään, tämän kuvauksen:
10 ”Kaksi miestä meni ylös temppeliin rukoilemaan, toinen fariseus ja toinen veronkantaja.
11 Fariseus seisoi ja alkoi rukoilla itsekseen näin: ’Oi Jumala, minä kiitän sinua siitä, etten ole niin kuin muut ihmiset, kiristäjät, epävanhurskaat, avionrikkojat, enkä myöskään niin kuin tämä veronkantaja.
12 Minä paastoan kahdesti viikossa, minä annan kymmenykset kaikesta, mitä omakseni hankin.’
13 Mutta veronkantaja, joka seisoi jonkin matkan päässä, ei tahtonut edes nostaa silmiään taivasta kohti, vaan löi toistuvasti rintaansa ja sanoi: ’Oi Jumala, ole suosiollinen minulle syntiselle.’
14 Minä sanon teille: tämä meni alas kotiinsa vanhurskaammaksi todistettuna kuin tuo, sillä jokainen, joka korottaa itsensä, nöyryytetään, mutta joka nöyrryttää itsensä, se korotetaan.”
15 Ihmiset alkoivat sitten tuoda hänen luokseen myös pienokaisiaan, jotta hän koskettaisi näihin, mutta sen nähdessään opetuslapset alkoivat nuhdella heitä.
16 Jeesus kutsui kuitenkin pienokaiset luokseen ja sanoi: ”Antakaa lapsukaisten tulla minun luokseni älkääkä yrittäkö estää heitä. Sillä Jumalan valtakunta kuuluu senkaltaisille.
17 Totisesti minä sanon teille: joka ei ota vastaan Jumalan valtakuntaa niin kuin lapsukainen, se ei missään tapauksessa pääse sinne.”
18 Ja eräs hallitusmies kysyi häneltä sanoen: ”Hyvä Opettaja, mitä tekemällä minä perin ikuisen elämän?”
19 Jeesus sanoi hänelle: ”Miksi kutsut minua hyväksi? Kukaan ei ole hyvä paitsi yksi, Jumala.
20 Sinä tunnet käskyt: ’Älä tee aviorikosta’,’Älä murhaa’,’Älä varasta’,’Älä esitä väärää todistusta’,’Kunnioita isääsi ja äitiäsi’.”
21 Silloin hän sanoi: ”Kaikki nämä olen pitänyt nuoruudesta lähtien.”
22 Sen kuultuaan Jeesus sanoi hänelle: ”Vielä yksi sinulta puuttuu: myy kaikki, mitä sinulla on, ja jakele köyhille, niin sinulla tulee olemaan aarre taivaissa, ja tule minun seuraajakseni.”
23 Tämän kuullessaan hän tuli syvästi murheelliseksi, sillä hän oli erittäin rikas.
24 Jeesus katsoi häneen ja sanoi: ”Kuinka vaikeaa onkaan niiden, joilla on rahaa, mennä Jumalan valtakuntaan!
25 Helpompi on oikeastaan kamelin päästä ompeluneulan silmän läpi kuin rikkaan päästä Jumalan valtakuntaan.”
26 Ne, jotka kuulivat tämän, sanoivat: ”Kenen sitten on mahdollista pelastua?”
27 Hän sanoi: ”Mikä on mahdotonta ihmisille, se on mahdollista Jumalalle.”
28 Mutta Pietari sanoi: ”Katso! Me olemme jättäneet sen, mikä oli omaamme, ja seuranneet sinua.”
29 Hän sanoi heille: ”Totisesti minä sanon teille: ei ole ketään, joka on jättänyt talon tai vaimon tai veljiä tai vanhemmat tai lapsia Jumalan valtakunnan tähden ja
30 joka ei jollakin tavoin saa monta kertaa enemmän tänä ajanjaksona ja tulevassa asiainjärjestelmässä ikuista elämää.”
31 Sitten hän otti ne kaksitoista erilleen ja sanoi heille: ”Katso! Olemme menossa ylös Jerusalemiin, ja kaikki, mikä on kirjoitettu profeettojen välityksellä Ihmisen Pojasta, tulee menemään täytäntöön.
32 Esimerkiksi hänet luovutetaan kansakuntien ihmisten käsiin ja hänestä tehdään pilaa ja häntä kohdellaan röyhkeästi ja hänen päälleen syljetään,
33 ja ruoskittuaan hänet he tappavat hänet, mutta kolmantena päivänä hän nousee ylös.”
34 He eivät kuitenkaan tajunneet minkään näiden asioiden merkitystä, vaan nämä sanat oli kätketty heiltä, eivätkä he ymmärtäneet sitä, mitä sanottiin.
35 Kun hän sitten oli lähestymässä Jerikoa, eräs sokea istui tien vieressä kerjäämässä.
36 Koska hän kuuli ihmisjoukon liikkuvan ohi, hän alkoi tiedustella, mitä se merkitsi.
37 Hänelle ilmoitettiin: ”Jeesus Nasaretilainen kulkee juuri ohi!”
38 Silloin hän huusi sanoen: ”Jeesus, Daavidin Poika, ole minulle armollinen!”
39 Ja edellä kulkevat alkoivat nuhdella häntä, jotta hän olisi pysynyt hiljaa, mutta hän vain huusi sitä enemmän: ”Daavidin Poika, ole minulle armollinen.”
40 Silloin Jeesus seisahtui ja käski taluttaa miehen luokseen. Kun hän oli tullut lähelle, Jeesus kysyi häneltä:
41 ”Mitä tahdot minun tekevän sinulle?” Hän sanoi: ”Herra, anna minun saada näköni takaisin.”
42 Niin Jeesus sanoi hänelle: ”Tulkoon näkösi takaisin; uskosi on tehnyt sinut terveeksi.”
43 Ja samassa hän sai näkönsä takaisin, ja hän alkoi seurata häntä kirkastaen Jumalaa. Myös kaikki kansa antoi sen nähdessään ylistyksen Jumalalle.
luukas 19
19 Ja hän meni Jerikoon ja oli kulkemassa sen läpi.
2 Ja siellä oli mies, jota kutsuttiin nimellä Sakkeus, ja hän oli veronkantajien päämies, ja hän oli rikas.
3 Hän yritti nyt nähdä, kuka tämä Jeesus oli, mutta ei ihmisjoukolta voinut, koska hän oli pienikokoinen.
4 Niinpä hän juoksi erääseen edessäpäin olevaan paikkaan ja kiipesi metsäviikunapuuhun nähdäkseen hänet, sillä hän oli tulossa sitä tietä.
5 Kun nyt Jeesus tuli sille paikalle, hän katsoi ylös ja sanoi hänelle: ”Sakkeus, tule kiireesti alas, sillä tänään minun täytyy majailla sinun talossasi.”
6 Silloin hän tuli kiireesti alas ja otti hänet iloiten vieraakseen.
7 Mutta sen nähdessään kaikki alkoivat mutista sanoen: ”Syntisen miehen luo hän meni majoittumaan.”
8 Mutta Sakkeus nousi seisomaan ja sanoi Herralle: ”Katso! Puolet omaisuudestani, Herra, minä annan köyhille, ja jos olen joltakulta kiristänyt jotakin väärällä syytöksellä, sen minä palautan nelinkertaisena.”
9 Tähän Jeesus sanoi hänelle: ”Tänä päivänä on pelastus tullut tälle huonekunnalle, koska hänkin on Abrahamin poika.
10 Sillä Ihmisen Poika tuli etsimään ja pelastamaan sitä, mikä oli kadonnut.”
11 Heidän tätä kuunnellessaan hän puhui lisäksi kuvauksen, koska hän oli lähellä Jerusalemia ja he kuvittelivat, että Jumalan valtakunta ilmaantuisi siinä samassa.
12 Sen tähden hän sanoi: ”Eräs jalosukuinen mies matkusti kaukaiseen maahan varmistaakseen itselleen kuninkaallisen vallan ja palatakseen.
13 Kutsuttuaan kymmenen orjaansa hän antoi heille kymmenen minaa ja sanoi heille: ’Harjoittakaa liiketoimintaa, kunnes tulen.’
14 Mutta hänen maanmiehensä vihasivat häntä ja lähettivät hänen jälkeensä lähettiläsjoukon sanomaan: ’Emme tahdo tämän tulevan kuninkaaksemme.’
15 Kun hän lopulta tuli takaisin varmistettuaan kuninkaallisen vallan, hän käski kutsua luokseen nämä orjat, joille oli antanut hopearahan, saadakseen selville, mitä he olivat liiketoiminnallaan ansainneet.
16 Silloin saapui ensimmäinen ja sanoi: ’Herra, minasi tuotti kymmenen minaa.’
17 Niin hän sanoi hänelle: ’Hyvin tehty, hyvä orja! Koska olet osoittautunut uskolliseksi hyvin vähäisessä asiassa, ole kymmenen kaupungin vallanpitäjänä.’
18 Sitten tuli toinen ja sanoi: ’Herra, minasi tuotti viisi minaa.’
19 Hän sanoi tällekin: ’Sinä myös, johda viittä kaupunkia.’
20 Mutta vielä tuli yksi ja sanoi: ’Herra, tässä on minasi, jota pidin liinaan pantuna.
21 Minä näet pelkäsin sinua, koska olet ankara mies; sinä otat, mitä et ole pannut talteen, ja leikkaat, mitä et ole kylvänyt.’
22 Hän sanoi hänelle: ’Oman suusi mukaan minä tuomitsen sinut, paha orja. Sinähän tiesit, että minä olen ankara mies, joka otan, mitä en ole pannut talteen, ja leikkaan, mitä en ole kylvänyt.
23 Minkä vuoksi et sitten pannut hopearahaani pankkiin? Silloin minä olisin tultuani perinyt sen korkoineen.’
24 Sen jälkeen hän sanoi lähellä seisoville: ’Ottakaa mina häneltä pois ja antakaa se sille, jolla on kymmenen minaa.’
25 Mutta he sanoivat hänelle: ’Herra, hänellä on kymmenen minaa!’ –
26 ’Minä sanon teille: jokaiselle, jolla on, annetaan lisää, mutta siltä, jolla ei ole, otetaan pois sekin, mikä hänellä on.
27 Tuokaa lisäksi tänne nämä viholliseni, jotka eivät tahtoneet minua kuninkaakseen, ja tappakaa heidät minun edessäni.’”
28 Ja tämän sanottuaan hän alkoi kulkea edellä mennessään ylös Jerusalemiin.
29 Ja kun hän tuli lähelle Betfagea ja Betaniaa vuorelle, jota kutsutaan Öljyvuoreksi, hän lähetti matkaan kaksi opetuslapsista
30 ja sanoi: ”Menkää kylään, joka on näkyvissänne, ja sinne tultuanne te löydätte sieltä sidottuna varsan, jonka selässä yksikään ihminen ei ole milloinkaan istunut. Päästäkää se irti ja tuokaa tänne.
31 Mutta jos joku kysyy teiltä: ’Minkä vuoksi päästätte sen irti?’, niin teidän on sanottava näin: ’Herra tarvitsee sitä.’”
32 Niinpä ne lähetetyt menivät pois ja totesivat olevan niin kuin hän oli heille sanonut.
33 Mutta kun he olivat irrottamassa varsaa, sen omistajat sanoivat heille: ”Miksi te päästätte varsan irti?”
34 He sanoivat: ”Herra tarvitsee sitä.”
35 Ja he taluttivat sen Jeesuksen luo, ja he heittivät päällysvaippansa varsan päälle ja asettivat Jeesuksen sen selkään.
36 Hänen edetessään he levittivät päällysvaippojaan tielle.
37 Niin pian kuin hän tuli lähelle Öljyvuorelta alas johtavaa tietä, koko opetuslasten joukko rupesi iloitsemaan ja ylistämään Jumalaa suurella äänellä kaikkien niiden voimatekojen johdosta, joita he olivat nähneet,
38 sanoen: ”Siunattu on hän, joka tulee Kuninkaana Jehovan nimessä! Rauha taivaassa ja kunnia ylimmissä korkeuksissa!”
39 Jotkut fariseukset ihmisjoukosta sanoivat kuitenkin hänelle: ”Opettaja, nuhtele opetuslapsiasi.”
40 Mutta hän sanoi vastaukseksi: ”Minä sanon teille: jos nämä pysyisivät vaiti, niin kivet huutaisivat.”
41 Ja kun hän tuli lähelle, hän katsoi kaupunkia, itki sitä
42 ja sanoi: ”Jospa sinä, niin sinä, olisit erottanut tänä päivänä sen, mikä koskee rauhaa – mutta nyt se on kätketty sinun silmiltäsi.
43 Sillä sinulle tulevat ne päivät, jolloin sinun vihollisesi rakentavat ympärillesi varustuksen teroitetuista paaluista ja piirittävät sinut ja ahdistavat sinua joka puolelta,
44 ja he iskevät sinut ja sinun sisäpuolellasi olevat lapsesi maahan eivätkä jätä sinuun kiveä kiven päälle, koska et erottanut sitä aikaa, jona sinua tarkastettiin.”
45 Ja hän meni temppeliin ja rupesi heittämään ulos niitä, jotka olivat myymässä,
46 ja sanoi heille: ”On kirjoitettu: ’Ja minun huoneeni tulee olemaan rukoushuone’, mutta te olette tehneet siitä ryöstäjien luolan.”
47 Lisäksi hän meni päivittäin opettamaan temppeliin. Mutta ylipapit ja kirjanoppineet ja kansan huomattavimmat miehet etsivät keinoa surmata hänet,
48 eivätkä he kuitenkaan keksineet, miten he voisivat parhaiten tehdä sen, sillä kaikki kansa riippui hänessä kiinni kuullakseen häntä.
luukas 20
20 Eräänä päivänä, kun hän oli opettamassa kansaa temppelissä ja julistamassa hyvää uutista, ylipapit ja kirjanoppineet sekä vanhimmat tulivat lähelle,
2 ja he puhuivat sanoen hänelle: ”Sano meille, millä valtuudella sinä teet näitä, tai kuka on se, joka on antanut sinulle tämän valtuuden.”
3 Vastaukseksi hän sanoi heille: ”Minäkin teen teille kysymyksen, ja sanokaa te minulle:
4 oliko Johanneksen kaste taivaasta vai ihmisistä?”
5 Silloin he päättelivät keskenään sanoen: ”Jos sanomme: ’Taivaasta’, niin hän sanoo: ’Minkä vuoksi ette uskoneet häntä?’
6 Mutta jos sanomme: ’Ihmisistä’, niin kaikki kansa kivittää meidät, sillä se on vakuuttunut siitä, että Johannes oli profeetta.”
7 Niin he vastasivat, etteivät he tienneet, mistä se oli peräisin.
8 Ja Jeesus sanoi heille: ”Enkä minäkään sano teille, millä valtuudella minä näitä teen.”
9 Sitten hän rupesi kertomaan kansalle tätä kuvausta: ”Eräs mies istutti viinitarhan ja vuokrasi sen viljelijöille, ja hän matkusti ulkomaille pitkähköksi ajaksi.
10 Mutta aikanaan hän lähetti viljelijöiden luo orjan, jotta he antaisivat hänelle viinitarhan hedelmiä. Viljelijät lähettivät hänet kuitenkin tyhjin toimin pois piestyään hänet.
11 Mutta hän lähetti heidän luokseen vielä toisen orjan. Hänetkin he pieksivät ja häpäisivät ja lähettivät tyhjin toimin pois.
12 Mutta hän lähetti vielä kolmannen; tätäkin he haavoittivat ja heittivät hänet ulos.
13 Tällöin viinitarhan omistaja sanoi: ’Mitä minä teen? Minä lähetän rakkaan poikani. Tätä he todennäköisesti kunnioittavat.’
14 Kun viljelijät näkivät hänet, he alkoivat järkeillä keskenään sanoen: ’Tämä on perillinen; tapetaan hänet, jotta perintö tulisi meille.’
15 Sen jälkeen he heittivät hänet viinitarhan ulkopuolelle ja tappoivat. Mitä viinitarhan omistaja sen tähden tekee heille?
16 Hän tulee ja tuhoaa nämä viljelijät ja antaa viinitarhan toisille.” Kuullessaan tämän he sanoivat: ”Älköön koskaan tapahtuko niin!”
17 Mutta hän katsahti heihin ja sanoi: ”Mitä sitten tarkoittaa tämä, mikä on kirjoitettu: ’Kivi, jonka rakentajat hylkäsivät, on tullut pääkulmakiveksi’?
18 Jokainen, joka kaatuu siihen kiveen, ruhjoutuu. Sen taas, jonka päälle se kaatuu, se murskaa tomuksi.”
19 Kirjanoppineet ja ylipapit yrittivät nyt päästä häneen käsiksi sillä hetkellä, mutta he pelkäsivät kansaa; sillä he tajusivat, että hän puhui tämän kuvauksen heistä.
20 Ja pidettyään häntä tarkkaan silmällä he lähettivät salaa palkattuja miehiä teeskentelemään, että he olivat vanhurskaita, saadakseen hänet puheesta kiinni, niin että voisivat luovuttaa hänet hallitukselle ja käskynhaltijan valtaan.
21 Ja he kysyivät häneltä sanoen: ”Opettaja, me tiedämme, että sinä puhut ja opetat oikein etkä osoita mitään puolueellisuutta, vaan opetat Jumalan tietä totuuden mukaan.
22 Onko meidän lupa maksaa keisarille veroa vai ei?”
23 Mutta hän huomasi heidän viekkautensa ja sanoi heille:
24 ”Näyttäkää minulle denaari. Kenen kuva ja päällekirjoitus siinä on?” He sanoivat: ”Keisarin.”
25 Hän sanoi heille: ”Maksakaa toki sitten takaisin keisarille, mikä on keisarin, mutta Jumalalle, mikä on Jumalan.”
26 He eivät siten pystyneet saamaan häntä kiinni näistä sanoista kansan edessä, vaan ihmeissään hänen vastauksestaan he vaikenivat.
27 Mutta jotkut saddukeuksista, jotka sanovat, ettei ole ylösnousemusta, tulivat esiin ja kysyivät häneltä
28 sanoen: ”Opettaja, Mooses kirjoitti meille: ’Jos mieheltä kuolee veli, jolla on vaimo mutta joka jäi lapsettomaksi, niin hänen veljensä tulee ottaa tämä vaimo ja herättää hänestä jälkeläisiä veljelleen.’
29 Nytpä oli seitsemän veljestä, ja ensimmäinen otti vaimon ja kuoli lapsettomana.
30 Niin toinen
31 ja sitten kolmas otti hänet. Samoin myös ne seitsemän: he eivät jättäneet lapsia jälkeensä, vaan kuolivat.
32 Viimein nainenkin kuoli.
33 Kenelle heistä hän siis ylösnousemuksessa tulee vaimoksi? Sillä ne seitsemän saivat hänet vaimoksi.”
34 Jeesus sanoi heille: ”Tämän asiainjärjestelmän lapset menevät naimisiin, ja heitä naitetaan,
35 mutta ne, jotka on katsottu arvollisiksi pääsemään siihen asiainjärjestelmään ja ylösnousemukseen kuolleista, eivät mene naimisiin, eikä heitä naiteta.
36 He eivät myöskään voi enää kuolla, sillä he ovat enkelien kaltaisia, ja he ovat Jumalan lapsia olemalla ylösnousemuksen lapsia.
37 Mutta sen, että kuolleet herätetään, Mooseskin toi ilmi kertomuksessa orjantappurapensaasta, kun hän kutsuu Jehovaa ’Abrahamin Jumalaksi ja Iisakin Jumalaksi ja Jaakobin Jumalaksi’.
38 Ei hän ole kuolleiden Jumala, vaan elävien, sillä he kaikki ovat eläviä hänelle.”
39 Tämän johdosta jotkut kirjanoppineista sanoivat: ”Opettaja, sinä puhuit hyvin.”
40 He eivät näet enää rohjenneet tehdä hänelle yhtään ainoata kysymystä.
41 Hän sanoi vuorostaan heille: ”Kuinka Kristuksen sanotaan olevan Daavidin poika?
42 Sillä Daavid itse sanoo Psalmien kirjassa: ’Jehova sanoi minun Herralleni: ”Istu minun oikealla puolellani,
43 kunnes minä panen vihollisesi sinun jalkojesi alustaksi.”’
44 Daavid siis kutsuu häntä ’Herraksi’, joten kuinka hän on hänen poikansa?”
45 Kaiken kansan kuunnellessa hän sanoi sitten opetuslapsille:
46 ”Varokaa kirjanoppineita, jotka haluavat käyskennellä kauhtanoissa ja pitävät tervehdyksistä toreilla ja etumaisista istuimista synagogissa ja huomattavimmista paikoista illallisilla
47 ja jotka ahmivat leskien talot ja näön vuoksi pitävät pitkiä rukouksia. Nämä tulevat saamaan raskaamman tuomion.”
luukas 21
21 Kun hän nyt kohotti katseensa, hän näki rikkaiden pudottavan lahjojaan rahalippaisiin.
2 Sitten hän näki erään varattoman lesken pudottavan sinne kaksi hyvin vähäarvoista lanttia,
3 ja hän sanoi: ”Minä sanon teille totuudenmukaisesti: tämä leski, vaikkakin köyhä, pudotti enemmän kuin he kaikki.
4 Sillä kaikki nämä pudottivat lahjoja liiastaan, mutta tämä pudotti puutteestaan kaikki elatusvaransa, jotka hänellä oli.”
5 Kun eräät myöhemmin puhuivat temppelistä, miten se oli kaunistettu hienoilla kivillä ja sille omistetuilla esineillä,
6 hän sanoi: ”Päivät tulevat, jolloin näistä, mitä te parhaillaan katselette, ei jätetä tähän kiveä kiven päälle maahan hajottamatta.”
7 Sitten he kysyivät häneltä sanoen: ”Opettaja, milloin nämä oikein tapahtuvat, ja mikä tulee olemaan tunnusmerkkinä siitä, milloin näiden on määrä tapahtua?”
8 Hän sanoi: ”Katsokaa, ettei teitä eksytetä, sillä monet tulevat minun nimeni perusteella ja sanovat: ’Minä olen hän’ ja: ’Määräaika on tullut lähelle.’ Älkää menkö heidän peräänsä.
9 Lisäksi kun kuulette sodista ja levottomuuksista, älkää kauhistuko. Sillä näiden täytyy tapahtua ensin, mutta loppu ei tule heti.”
10 Sitten hän sanoi heille edelleen: ”Kansakunta nousee kansakuntaa vastaan ja valtakunta valtakuntaa vastaan,
11 ja tulee olemaan suuria maanjäristyksiä ja paikassa toisensa jälkeen ruttotauteja ja nälänhätää, ja tulee olemaan pelottavia näkyjä ja taivaasta suuria tunnusmerkkejä.
12 Mutta ennen tätä kaikkea teihin käydään käsiksi ja teitä vainotaan, luovutetaan synagogiin ja vankiloihin ja viedään kuninkaiden ja käskynhaltijoiden eteen minun nimeni tähden.
13 Se koituu teille todistukseksi.
14 Painakaa sen tähden sydämeenne, ettette harjoittele etukäteen, miten esitätte puolustuksenne,
15 sillä minä annan teille suun ja viisauden, jota kaikki teitä vastaan olevat eivät yhdessäkään pysty vastustamaan eivätkä kiistämään.
16 Sitä paitsi jopa vanhemmat ja veljet ja sukulaiset ja ystävät luovuttavat teitä, ja muutamia teistä surmataan,
17 ja te tulette olemaan kaikkien vihan kohteita minun nimeni vuoksi.
18 Ja silti ei päästänne missään tapauksessa katoa hiuskarvaakaan.
19 Kestävyydellänne te hankitte omaksenne sielunne.
20 Lisäksi kun näette Jerusalemin leiriytyneiden armeijoiden ympäröimänä, silloin tietäkää, että sen autioitus on tullut lähelle.
21 Silloin alkakoot Juudeassa olevat paeta vuorille ja kaupungin keskellä olevat lähtekööt pois, älköötkä maaseutupaikoissa olevat menkö sinne,
22 sillä nämä ovat oikeuden jakamisen päiviä, jotta kaikki, mikä on kirjoitettu, täyttyisi.
23 Voi raskaana olevia naisia ja imettäviä noina päivinä! Sillä maassa tulee olemaan suuri hätä ja vihastus tätä kansaa kohtaan,
24 ja heitä kaatuu miekan terään ja viedään vankeina kaikkiin kansakuntiin, ja Jerusalem tulee olemaan kansakuntien tallattavana, kunnes kansakuntien määräajat täyttyvät.
25 Tulee myös olemaan tunnusmerkkejä auringossa ja kuussa ja tähdissä ja maan päällä kansakuntien ahdinko, kun ne eivät tunne pääsytietä meren pauhun ja sen kuohunnan vuoksi,
26 samalla kun ihmiset tulevat voimattomiksi pelosta ja sen odotuksesta, mikä kohtaa asuttua maata, sillä taivaiden voimat järkkyvät.
27 Ja sitten he näkevät Ihmisen Pojan tulevan pilvessä voimalla ja suurella kirkkaudella.
28 Mutta kun nämä alkavat tapahtua, nouskaa pystyyn ja nostakaa päänne, koska teidän vapautuksenne on lähestymässä.”
29 Sen jälkeen hän puhui heille kuvauksen: ”Pankaa merkille viikunapuu ja kaikki muut puut:
30 kun niissä on jo silmuja, niin sen huomaamalla te tiedätte itse, että kesä on jo lähellä.
31 Tällä tavoin te myös, kun näette näiden tapahtuvan, tietäkää, että Jumalan valtakunta on lähellä.
32 Totisesti minä sanon teille: tämä sukupolvi ei missään tapauksessa katoa, ennen kuin kaikki tapahtuu.
33 Taivas ja maa katoavat, mutta minun sanani eivät missään tapauksessa katoa.
34 Mutta kiinnittäkää huomiota itseenne, ettei sydämenne koskaan rasittuisi liiasta syömisestä ja paljosta juomisesta ja elämän huolista ja se päivä kohtaisi teitä äkkiä samassa hetkessä
35 kuin ansa. Sillä se kohtaa kaikkia koko maan pinnalla asuvia.
36 Pysykää siis hereillä rukoillen kaiken aikaa, että teidän onnistuisi päästä pakoon tätä kaikkea, minkä on määrä tapahtua, ja seisoa Ihmisen Pojan edessä.”
37 Ja niin hän päivisin opetti temppelissä, mutta öisin hän meni pois ja yöpyi vuorella, jota kutsutaan Öljyvuoreksi.
38 Ja kaikki kansa tuli varhain aamuisin hänen luokseen temppeliin kuulemaan häntä.
luukas 22
22 Happamattomien leipien juhla, niin sanottu pesah, oli nyt lähestymässä.
2 Ja ylipapit ja kirjanoppineet etsivät tehokasta keinoa päästä hänestä eroon, sillä he pelkäsivät kansaa.
3 Mutta Saatana meni Juudakseen, jota kutsuttiin Iskariotiksi ja joka luettiin niiden kahdentoista joukkoon,
4 ja hän meni pois ja puhui ylipappien ja temppelin päälliköiden kanssa siitä, mikä olisi tehokas keino kavaltaa hänet heille.
5 Ja he iloitsivat ja sopivat antavansa hänelle hopearahaa.
6 Niin hän suostui ja alkoi etsiä sopivaa tilaisuutta kavaltaakseen hänet heille, kun ympärillä ei olisi ihmisjoukkoa.
7 Tuli sitten happamattomien leipien päivä, jona pesah-uhri täytyi uhrata,
8 ja hän lähetti Pietarin ja Johanneksen sanoen: ”Menkää ja valmistakaa meille pesah-ateria syötäväksi.”
9 He sanoivat hänelle: ”Mihin tahdot meidän valmistavan sen?”
10 Hän sanoi heille: ”Katso! Kun tulette kaupunkiin, teitä vastaan tulee mies kantaen saviastiaa, jossa on vettä. Seuratkaa häntä siihen taloon, mihin hän menee.
11 Ja teidän on sanottava talon isännälle: ’Opettaja sanoo sinulle: ”Missä on vierashuone, jossa voin syödä pesah-aterian opetuslasteni kanssa?”’
12 Ja hän näyttää teille suuren kalustetun ylähuoneen. Valmistakaa se sinne.”
13 Niin he lähtivät ja totesivat olevan niin kuin hän oli heille sanonut, ja he valmistivat pesah-aterian.
14 Kun se hetki vihdoin tuli, hän asettui pitkälleen pöydän ääreen ja apostolit hänen kanssaan.
15 Ja hän sanoi heille: ”Olen suuresti halunnut syödä tämän pesah-aterian teidän kanssanne ennen kuin kärsin,
16 sillä minä sanon teille: enää en syö sitä, ennen kuin se täyttyy Jumalan valtakunnassa.”
17 Ja otettuaan vastaan maljan hän esitti kiitoksen ja sanoi: ”Ottakaa tämä ja ojentakaa se joukossanne toiselta toiselle,
18 sillä minä sanon teille: tästä lähtien en enää juo viiniköynnöksen tuotetta, ennen kuin Jumalan valtakunta saapuu.”
19 Ja hän otti leivän, esitti kiitoksen, taittoi sen ja antoi heille ja sanoi: ”Tämä tarkoittaa minun ruumistani, joka annetaan teidän puolestanne. Tehkää tämä toistuvasti minun muistokseni.”
20 Hän otti myös maljan samalla tavoin, kun he olivat nauttineet illallisen, ja sanoi: ”Tämä malja tarkoittaa uutta liittoa minun vereni perusteella, joka vuodatetaan teidän puolestanne.
21 Mutta katso, minun kavaltajani käsi on kanssani pöydässä.
22 Sillä Ihmisen Poika kulkee tietään sen mukaan kuin on viitoitettu; voi kuitenkin sitä ihmistä, jonka välityksellä hänet kavalletaan!”
23 Niin he rupesivat pohtimaan keskenään, kuka heistä oikein olisi se, joka oli tekemäisillään tämän.
24 Heidän keskuudessaan syntyi kuitenkin myös kiihkeä kiista siitä, kuka heistä näytti olevan suurin.
25 Mutta hän sanoi heille: ”Kansakuntien kuninkaat hallitsevat niitä herroina, ja niiden vallassaolijoita kutsutaan ’hyväntekijöiksi’.
26 Mutta teidän ei pidä olla sellaisia, vaan tulkoon suurimmasta teidän keskuudessanne kuin nuorin ja johtomiehenä toimivasta kuin se, joka palvelee.
27 Sillä kumpi on suurempi, se, joka on pitkällään pöydän ääressä, vai se, joka palvelee? Eikö se, joka on pitkällään pöydän ääressä? Mutta minä olen teidän keskellänne kuin se, joka palvelee.
28 Juuri te olette kuitenkin pysyneet minun kanssani minun koettelemuksissani,
29 ja minä teen liiton teidän kanssanne, niin kuin Isäni on tehnyt liiton minun kanssani, valtakunnasta,
30 jotta saisitte syödä ja juoda pöydässäni minun valtakunnassani ja istua valtaistuimilla tuomitsemassa Israelin kahtatoista heimoa.
31 Simon, Simon, katso, Saatana on vaatinut, että saisi teidät seuloakseen teitä kuin vehnää.
32 Mutta minä olen rukoillut sinun puolestasi, ettei uskosi pettäisi; ja kun sinä kerran olet palannut, vahvista veljiäsi.”
33 Silloin tämä sanoi hänelle: ”Herra, olen valmis menemään kanssasi sekä vankilaan että kuolemaan.”
34 Mutta hän sanoi: ”Minä sanon sinulle, Pietari: ei tule tänään kukko kiekumaan, ennen kuin olet kolmesti kieltänyt tuntevasi minut.”
35 Hän sanoi heille myös: ”Kun lähetin teidät ilman kukkaroa ja eväslaukkua ja sandaaleja, niin eihän teiltä puuttunut mitään?” He sanoivat: ”Ei mitään!”
36 Sitten hän sanoi heille: ”Mutta nyt, jolla on kukkaro, ottakoon sen mukaan, samoin myös eväslaukun, ja jolla ei ole miekkaa, myyköön päällysvaippansa ja ostakoon sellaisen.
37 Sillä minä sanon teille, että tämän, mikä on kirjoitettu, täytyy mennä minussa täytäntöön, nimittäin: ’Ja hänet luettiin laittomien joukkoon.’ Sillä se, mikä koskee minua, on täyttymässä.”
38 Sitten he sanoivat: ”Herra, katso, tässä on kaksi miekkaa.” Hän sanoi heille: ”Se riittää.”
39 Ulos lähdettyään hän meni tapansa mukaan Öljyvuorelle, ja myös opetuslapset seurasivat häntä.
40 Tultuaan siihen paikkaan hän sanoi heille: ”Rukoilkaa jatkuvasti, ettette joutuisi kiusaukseen.”
41 Ja hän itse vetäytyi heistä noin kivenheiton päähän ja polvistui ja alkoi rukoilla
42 sanoen: ”Isä, jos sinä haluat, niin poista tämä malja minulta. Älköön kuitenkaan tapahtuko minun tahtoni, vaan sinun.”
43 Silloin hänelle näyttäytyi taivaasta enkeli ja vahvisti häntä.
44 Mutta jouduttuaan suureen tuskaan hän rukoili rukoilemistaan yhä hartaammin, ja hänen hikensä tuli kuin veripisaroiksi, jotka putosivat maahan.
45 Ja hän nousi rukoilemasta, meni opetuslasten luo ja totesi heidän vaipuneen murheesta uneen,
46 ja hän sanoi heille: ”Miksi te nukutte? Nouskaa ja rukoilkaa jatkuvasti, ettette joutuisi kiusaukseen.”
47 Hänen vielä puhuessaan, katso: ihmisjoukko, ja se, jota kutsuttiin Juudakseksi, yksi niistä kahdestatoista, kulki heidän edellään, ja hän lähestyi Jeesusta suudellakseen häntä.
48 Mutta Jeesus sanoi hänelle: ”Juudas, suudelmallako sinä kavallat Ihmisen Pojan?”
49 Kun hänen ympärillään olevat näkivät, mitä oli tapahtumassa, he sanoivat: ”Herra, iskemmekö miekalla?”
50 Eräs heistä iskikin ylimmäisen papin orjaa ja sivalsi häneltä oikean korvan.
51 Mutta Jeesus sanoi vastaukseksi: ”Antakaa mennä tähän asti.” Ja hän kosketti korvaa ja paransi hänet.
52 Sitten Jeesus sanoi ylipapeille ja temppelin päälliköille ja vanhimmille, jotka olivat tulleet sinne häntä hakemaan: ”Kuin ryöstäjää vastaanko te olette lähteneet miekat ja nuijat mukananne?
53 Kun olin teidän kanssanne temppelissä päivän toisensa jälkeen, te ette ojentaneet käsiänne minua vastaan. Mutta tämä on teidän hetkenne ja pimeyden valta.”
54 Sitten he ottivat hänet kiinni ja kuljettivat hänet pois ja veivät hänet ylimmäisen papin taloon; mutta Pietari seurasi matkan päässä.
55 Kun he olivat sytyttäneet tulen keskelle sisäpihaa ja istuutuneet yhteen, Pietari istui heidän joukkoonsa.
56 Mutta eräs palvelustyttö näki hänen istuvan kirkkaan tulen ääressä ja katsoi häntä tarkoin ja sanoi: ”Tämäkin oli hänen kanssaan.”
57 Mutta hän kielsi sen sanoen: ”En tunne häntä, nainen.”
58 Ja lyhyen ajan kuluttua eräs toinen sanoi hänet nähdessään: ”Sinäkin olet yksi heistä.” Mutta Pietari sanoi: ”Mies, en ole.”
59 Ja noin tunnin kuluttua vielä yksi alkoi väittää voimakkaasti: ”Varmasti tämäkin oli hänen kanssaan, sillä hänhän on galilealainen!”
60 Mutta Pietari sanoi: ”Mies, en tiedä, mitä sanot.” Ja samassa, hänen vielä puhuessaan, kiekui kukko.
61 Ja Herra kääntyi ja katsoi Pietariin, ja Pietari muisti Herran sanat, kun tämä oli sanonut hänelle: ”Ennen kuin kukko tänään kiekuu, sinä kiellät minut kolmesti.”
62 Ja hän meni ulos ja itki katkerasti.
63 Miehet, jotka pitivät häntä pidätettynä, alkoivat nyt tehdä hänestä pilaa ja löivät häntä,
64 ja peitettyään hänet he kyselivät ja sanoivat: ”Profetoi. Kuka se on, joka löi sinua?”
65 Ja he sanoivat vielä rienatessaan paljon muuta häntä vastaan.
66 Kun vihdoin tuli päivä, niin kansan vanhinten kokous, sekä ylipapit että kirjanoppineet, tuli koolle, ja he veivät hänet sanhedrininsaliinsa ja sanoivat:
67 ”Jos sinä olet Kristus, niin sano se meille.” Mutta hän sanoi heille: ”Vaikka sanoisinkin teille, niin te ette uskoisi sitä lainkaan.
68 Sitä paitsi jos kysyisin teiltä, niin te ette vastaisi lainkaan.
69 Tästä lähtien Ihmisen Poika tulee kuitenkin istumaan Jumalan voimallisella oikealla puolella.”
70 Tähän he kaikki sanoivat: ”Oletko sinä siis Jumalan Poika?” Hän sanoi heille: ”Te itse sanotte, että minä olen.”
71 He sanoivat: ”Miksi me enää todistusta tarvitsemme? Sillä itse olemme kuulleet sen hänen omasta suustaan.”
luukas 23
23 Niin he nousivat, koko joukko, ja veivät hänet Pilatuksen luo.
2 Sitten he rupesivat syyttämään häntä sanoen: ”Tämän miehen olemme todenneet villitsevän kansakuntaamme ja kieltävän maksamasta veroja keisarille ja sanovan itseään Kristukseksi, kuninkaaksi.”
3 Pilatus teki hänelle nyt kysymyksen: ”Oletko sinä juutalaisten kuningas?” Vastaukseksi hänelle hän sanoi: ”Sinä itse sanot sen.”
4 Sitten Pilatus sanoi ylipapeille ja ihmisjoukoille: ”En löydä tästä miehestä mitään rikosta.”
5 Mutta he alkoivat olla itsepintaisia ja sanoivat: ”Hän kiihottaa kansaa opettamalla kautta koko Juudean, jopa Galileasta alkaen tänne asti.”
6 Sen kuultuaan Pilatus kysyi, oliko mies galilealainen,
7 ja saatuaan tietää, että hän oli Herodeksen hallintoalueelta, hän lähetti hänet Herodeksen luo, joka hänkin oli Jerusalemissa niinä päivinä.
8 Kun Herodes näki Jeesuksen, hän iloitsi suuresti, sillä hän oli jo pitkähkön aikaa tahtonut nähdä hänet, koska oli kuullut hänestä, ja hän toivoi näkevänsä hänen tekevän jonkin tunnusmerkin.
9 Hän alkoi nyt kysellä häneltä varsin monin sanoin, mutta hän ei vastannut hänelle mitään.
10 Mutta ylipapit ja kirjanoppineet nousivat yhä uudelleen seisomaan ja syyttivät häntä kiihkeästi.
11 Silloin Herodes sekä hänen sotilasvartiostonsa kohtelivat häntä halventavasti, ja hän teki hänestä pilaa pukemalla hänet loistavaan vaatteeseen ja lähetti hänet takaisin Pilatuksen luo.
12 Sekä Herodes että Pilatus tulivat nyt ystäviksi keskenään juuri sinä päivänä, sillä ennen sitä heidän välillään oli vallinnut jatkuva vihollisuus.
13 Pilatus kutsui sitten koolle ylipapit ja hallitusmiehet ja kansan
14 ja sanoi heille: ”Te toitte tämän miehen minun luokseni sellaisena, joka kiihottaa kansaa kapinaan, ja katso, minä kuulustelin tätä miestä teidän edessänne, mutta en löytänyt hänestä mitään perustetta niihin syytöksiin, joita te esitätte häntä vastaan.
15 Eikä Herodeskaan, sillä hän lähetti hänet takaisin meidän luoksemme, ja katso, hän ei ole tehnyt mitään, mikä ansaitsee kuoleman.
16 Sen tähden minä kuritan häntä ja päästän hänet vapaaksi.”
17 ——
18 Mutta he huusivat yhtenä joukkona sanoen: ”Pois tämä, mutta päästä meille vapaaksi Barabbas!”
19 (Tämä oli heitetty vankilaan eräästä kapinan lietsonnasta, joka oli tapahtunut kaupungissa, ja murhasta.)
20 Taas Pilatus huudahti heille, koska hän tahtoi päästää Jeesuksen vapaaksi.
21 Silloin he alkoivat kirkua sanoen: ”Pane paaluun! Pane hänet paaluun!”
22 Kolmannen kerran hän sanoi heille: ”Mitä pahaa tämä mies sitten on tehnyt? En ole löytänyt hänestä mitään, mikä ansaitsee kuoleman; sen tähden minä kuritan häntä ja päästän hänet vapaaksi.”
23 Tällöin he aloittivat suuriäänisen painostuksen ja vaativat, että hänet pantaisiin paaluun, ja heidän äänensä alkoivat päästä voitolle.
24 Niin Pilatus antoi päätöksen, että heidän vaatimuksensa täytettäisiin:
25 hän päästi vapaaksi miehen, joka oli heitetty vankilaan kapinan lietsonnasta ja murhasta ja jota he vaativat, mutta Jeesuksen hän luovutti heidän tahtonsa valtaan.
26 Ja kun he veivät häntä pois, he ottivat kiinni Simonin, erään kyreneläisen, joka oli tulossa maaseudulta, ja he panivat hänet kantamaan kidutuspaalua Jeesuksen jäljessä.
27 Mutta häntä seurasi suuri joukko kansaa ja naisia, jotka lakkaamatta löivät itseään murheesta ja valittivat hänen tähtensä.
28 Jeesus kääntyi naisten puoleen ja sanoi: ”Jerusalemin tyttäret, lakatkaa itkemästä minua. Itkekää päinvastoin itseänne ja lapsianne,
29 sillä katso, päivät tulevat, jolloin ihmiset sanovat: ’Onnellisia ovat hedelmättömät naiset ja ne kohdut, jotka eivät ole tuottaneet jälkeläistä, ja ne rinnat, jotka eivät ole imettäneet!’
30 Silloin he rupeavat sanomaan vuorille: ’Kaatukaa päällemme!’ ja kukkuloille: ’Peittäkää meidät!’
31 Sillä jos he tekevät tätä, kun puu on tuore, niin mitä tapahtuukaan, kun se on kuihtunut?”
32 Mutta myös kahta muuta miestä, pahantekijää, vietiin teloitettavaksi hänen kanssaan.
33 Ja kun he tulivat paikalle, jota kutsutaan Pääkalloksi, he panivat siellä paaluun hänet ja ne pahantekijät, toisen hänen oikealle ja toisen hänen vasemmalle puolelleen.
34 [Mutta Jeesus sanoi: ”Isä, anna heille anteeksi, sillä he eivät tiedä, mitä tekevät.”] Sen lisäksi he heittivät arpaa jakaakseen hänen päällysvaatteensa.
35 Ja kansa seisoi katselemassa. Mutta hallitusmiehet hymyilivät ivallisesti ja sanoivat: ”Muita hän pelasti; pelastakoon itsensä, jos tämä on Jumalan Kristus, se Valittu.”
36 Sotilaatkin tekivät hänestä pilaa, tulivat lähelle ja tarjosivat hänelle hapanviiniä
37 ja sanoivat: ”Jos sinä olet juutalaisten kuningas, niin pelasta itsesi.”
38 Hänen yläpuolellaan oli myös kirjoitus: ”Tämä on juutalaisten kuningas.”
39 Mutta toinen ripustetuista pahantekijöistä sanoi hänelle herjaavasti: ”Etkö sinä ole Kristus? Pelasta itsesi ja meidät.”
40 Vastaukseksi toinen nuhteli häntä ja sanoi: ”Etkö sinä lainkaan pelkää Jumalaa, nyt kun olet saman tuomion alaisena?
41 Ja me tosiaankin oikeudenmukaisesti, sillä me saamme täysin, mitä ansaitsemme teoistamme, mutta tämä ei ole tehnyt mitään sopimatonta.”
42 Ja hän sanoi vielä: ”Jeesus, muista minua, kun pääset valtakuntaasi.”
43 Ja hän sanoi hänelle: ”Totisesti minä sanon sinulle tänään: sinä tulet olemaan minun kanssani paratiisissa.”
44 Nyt oli noin kuudes tunti, ja kuitenkin koko maahan tuli pimeys yhdeksänteen tuntiin asti,
45 sillä auringonvalo jäi pois; sitten pyhäkön esirippu repesi keskeltä.
46 Ja Jeesus huusi suurella äänellä ja sanoi: ”Isä, sinun käsiisi minä uskon henkeni.” Tämän sanottuaan hän antoi henkensä.
47 Kun upseeri näki, mitä tapahtui, hän alkoi kirkastaa Jumalaa sanoen: ”Tämä mies oli todella vanhurskas.”
48 Ja kun kaikki ihmiset, jotka olivat joukoittain kokoontuneet sinne tätä näytelmää varten, näkivät, mitä tapahtui, he löivät rintaansa ja alkoivat palata takaisin.
49 Lisäksi kaikki hänen tuttavansa seisoivat matkan päässä. Myös naiset, jotka olivat yhdessä seuranneet häntä Galileasta, seisoivat katselemassa tätä.
50 Ja katso, Joosef-niminen mies, joka oli Neuvoston jäsen, hyvä ja vanhurskas mies –
51 tämä ei ollut äänestänyt heidän suunnitelmansa ja menettelynsä puolesta – hän oli juudealaisten kaupungista Arimatiasta ja odotti Jumalan valtakuntaa;
52 tämä mies meni Pilatuksen luo ja pyysi Jeesuksen ruumista.
53 Ja hän otti sen alas ja kääri hienoon pellavakankaaseen, ja hän pani hänet kallioon hakattuun muistohautaan, johon ei ollut vielä pantu ketään.
54 Nyt oli valmistuspäivä, ja sapatin iltahämärä oli lähestymässä.
55 Mutta ne naiset, jotka olivat tulleet hänen kanssaan Galileasta, seurasivat mukana ja katsoivat muistohautaa ja sitä, miten hänen ruumiinsa sijoitettiin,
56 ja he menivät takaisin valmistamaan tuoksuyrttejä ja hyvänhajuisia öljyjä. Mutta tietenkin he lepäsivät sapattina käskyn mukaan.
luukas 24
24 Viikon ensimmäisenä päivänä he menivät kuitenkin hyvin varhain muistohaudalle kantaen valmistamiaan tuoksuyrttejä.
2 Mutta he totesivat, että kivi oli vieritetty pois muistohaudalta,
3 ja kun he menivät sisään, he eivät löytäneet Herran Jeesuksen ruumista.
4 Kun he olivat tästä ymmällään, katso, kaksi miestä seisoi heidän luonaan säihkyvissä vaatteissa.
5 Koska naiset säikähtivät ja pitivät kasvonsa käännettyinä maata kohti, miehet sanoivat heille: ”Miksi te etsitte Elävää kuolleiden joukosta?
6 [Hän ei ole täällä, vaan hänet on herätetty.] Muistakaa, miten hän puhui teille vielä Galileassa ollessaan
7 sanoen, että Ihmisen Poika täytyy luovuttaa syntisten ihmisten käsiin ja panna paaluun ja että hän kuitenkin kolmantena päivänä nousee ylös.”
8 Niin he muistivat hänen sanansa,
9 ja he palasivat muistohaudalta ja kertoivat tämän kaiken niille yhdelletoista ja kaikille muille.
10 He olivat Magdalan Maria ja Johanna ja Maria, Jaakobin äiti. Muutkin heidän kanssaan olevista naisista puhuivat tästä apostoleille.
11 Nämä sanat näyttivät heistä kuitenkin pötypuheelta, eivätkä he uskoneet naisia.
12 [Mutta Pietari nousi ja juoksi muistohaudalle, ja kumartuessaan eteenpäin hän näki pelkät käärinliinat. Niin hän meni pois ihmetellen itsekseen, mitä oli tapahtunut.]
13 Mutta katso, juuri sinä päivänä kaksi heistä oli matkalla noin yhdentoista kilometrin päässä Jerusalemista olevaan Emmaus-nimiseen kylään,
14 ja he keskustelivat toistensa kanssa kaikesta tästä, mitä oli tapahtunut.
15 Heidän nyt keskustellessaan ja pohtiessaan Jeesus itse lähestyi ja alkoi kulkea heidän kanssaan,
16 mutta heidän silmiään estettiin tuntemasta häntä.
17 Hän sanoi heille: ”Mitä nämä asiat ovat, joista te kävellessänne väittelette keskenänne?” Ja he seisahtuivat surullisina kasvoiltaan.
18 Vastaukseksi toinen, Kleopas-niminen, sanoi hänelle: ”Asutko sinä yksin muukalaisena Jerusalemissa etkä siksi tiedä, mitä siellä on näinä päivinä tapahtunut?”
19 Ja hän sanoi heille: ”Mitä?” He sanoivat hänelle: ”Sitä, mikä koskee Jeesus Nasaretilaista, josta tuli profeetta, voimallinen työssä ja sanassa Jumalan ja kaiken kansan edessä,
20 ja kuinka meidän ylipappimme ja hallitusmiehemme luovuttivat hänet tuomittavaksi kuolemaan ja panivat hänet paaluun.
21 Mutta me toivoimme tämän miehen olevan se, jonka oli määrä vapauttaa Israel; niin, ja onhan kaiken tämän lisäksi nyt jo kolmas päivä siitä, kun nämä tapahtuivat.
22 Sitä paitsi eräät naiset joukostamme ovat myös hämmästyttäneet meidät, koska he olivat olleet varhain aamulla muistohaudalla,
23 mutta eivät löytäneet hänen ruumistaan, ja he tulivat ja sanoivat myös nähneensä yliluonnollisen näyn enkeleistä, jotka sanoivat hänen elävän.
24 Lisäksi jotkut kanssamme olleista menivät muistohaudalle, ja he totesivat olevan niin kuin naiset olivat sanoneet, mutta häntä he eivät nähneet.”
25 Niin hän sanoi heille: ”Oi te ymmärtämättömät ja hitaat sydämeltä uskomaan kaikkeen siihen, minkä profeetat ovat puhuneet!
26 Eikö Kristuksen täytynyt kärsiä nämä ja mennä kirkkauteensa?”
27 Ja hän alkoi Mooseksesta ja kaikista Profeetoista ja tulkitsi heille kaikista Raamatun kirjoituksista sen, mikä koski häntä.
28 Lopuksi he tulivat lähelle kylää, johon he olivat matkalla, ja hän oli aikovinaan kulkea edemmäksi.
29 Mutta he painostivat häntä sanoen: ”Jää meidän luoksemme, sillä ilta on tulossa ja päivä on jo laskenut.” Silloin hän meni sisään jäädäkseen heidän luokseen.
30 Ja kun hän oli pitkällään heidän kanssaan aterialla, hän otti leivän, siunasi sen, taittoi sen ja alkoi ojentaa sitä heille.
31 Tällöin heidän silmänsä avautuivat täysin ja he tunsivat hänet, ja hän katosi heidän näkyvistään.
32 Ja he sanoivat toisilleen: ”Eikö sydämemme ollut palava, kun hän puhui meille tiellä, kun hän täysin avasi meille Raamatun kirjoitukset?”
33 Ja juuri sillä hetkellä he nousivat ja palasivat Jerusalemiin, ja he tapasivat ne yksitoista ja heidän kanssaan olevat kokoontuneina,
34 ja nämä sanoivat: ”Totisesti Herra on herätetty ja hän on näyttäytynyt Simonille!”
35 Ja itse he selostivat, mitä tiellä oli tapahtunut ja miten he olivat tunteneet hänet leivän taittamisesta.
36 Heidän tästä puhuessaan hän itse seisoi heidän keskellään [ja sanoi heille: ”Olkoon teillä rauha.”]
37 Mutta koska he olivat kauhistuneita ja olivat säikähtäneet, he kuvittelivat näkevänsä hengen.
38 Niin hän sanoi heille: ”Miksi olette levottomia, ja minkä vuoksi sydämessänne nousee epäilyksiä?
39 Katsokaa minun käsiäni ja jalkojani, että se olen minä itse; tunnustelkaa minua ja katsokaa, sillä hengellä ei ole lihaa eikä luita, niin kuin näette minulla olevan.”
40 [Ja kun hän sanoi tämän, hän näytti heille kätensä ja jalkansa.]
41 Mutta kun he eivät vieläkään uskoneet pelkästä ilosta ja ihmettelivät, hän sanoi heille: ”Onko teillä siellä jotakin syötävää?”
42 Ja he ojensivat hänelle palan pariloitua kalaa,
43 ja hän otti sen ja söi heidän silmiensä edessä.
44 Hän sanoi nyt heille: ”Nämä ovat minun sanani, jotka minä puhuin teille ollessani vielä teidän kanssanne, että kaiken, mikä minusta on kirjoitettu Mooseksen lakiin ja Profeettoihin ja Psalmeihin, on täytyttävä.”
45 Sitten hän avasi heidän mielensä täysin tajuamaan Raamatun kirjoitusten merkityksen,
46 ja hän sanoi heille: ”Tällä tavoin on kirjoitettu, että Kristus kärsisi ja nousisi kuolleista kolmantena päivänä
47 ja hänen nimensä perusteella saarnattaisiin katumusta syntien anteeksi antamiseksi kaikissa kansakunnissa – Jerusalemista alkaen
48 teidän on määrä olla tämän todistajia.
49 Ja katso, minä lähetän teille sen, minkä Isäni on luvannut. Pysykää te kuitenkin tässä kaupungissa, kunnes teidät puetaan korkeudesta tulevaan voimaan.”
50 Mutta hän vei heidät Betaniaan asti, ja hän nosti kätensä ja siunasi heidät.
51 Siunatessaan heitä hän erkani heistä, ja häntä alettiin kohottaa taivaaseen.
52 Ja he kumarsivat häntä ja palasivat Jerusalemiin suuresti iloiten.
53 Ja he olivat alituisesti temppelissä ja siunasivat Jumalaa.
johannes 1
1 Alussa oli Sana, ja Sana oli Jumalan luona, ja Sana oli jumala.
2 Tämä oli alussa Jumalan luona.
3 Kaikki tuli olemassaoloon hänen välityksellään, eikä ilman häntä tullut olemassaoloon mikään. Se, mikä on tullut olemassaoloon
4 hänen välityksellään, oli elämä, ja elämä oli ihmisten valo.
5 Ja valo loistaa pimeydessä, mutta pimeys ei ole saanut sitä valtaansa.
6 Nousi mies, joka oli lähetetty Jumalan edustajana: hänen nimensä oli Johannes.
7 Tämä tuli todistusta varten todistaakseen valosta, jotta kaikenlaiset ihmiset uskoisivat hänen välityksellään.
8 Hän ei ollut se valo, mutta tarkoitus oli, että hän todistaisi siitä valosta.
9 Tosi valo, joka antaa valoa kaikenlaisille ihmisille, oli tulemaisillaan maailmaan.
10 Hän oli maailmassa, ja maailma tuli olemassaoloon hänen välityksellään, mutta maailma ei tuntenut häntä.
11 Hän tuli omaan kotiinsa, mutta hänen omansa eivät ottaneet häntä vastaan.
12 Mutta kaikille niille, jotka ottivat hänet vastaan, hän antoi vallan tulla Jumalan lapsiksi, koska he uskoivat hänen nimeensä,
13 eivätkä he syntyneet verestä eivätkä lihan tahdosta eivätkä miehen tahdosta, vaan Jumalasta.
14 Niin Sana tuli lihaksi ja asui meidän keskuudessamme, ja me näimme hänen kirkkautensa, sellaisen kirkkauden kuin ainosyntyiselle pojalle kuuluu isältä, ja hän oli täynnä ansaitsematonta hyvyyttä ja totuutta.
15 (Johannes todisti hänestä, niin, hän jopa huusi sanoen – juuri tämä sanoi näin: ”Se, joka tulee minun jälkeeni, on edennyt minun edelläni, sillä hän oli olemassa ennen minua.”)
16 Sillä me kaikki olemme saaneet hänen täyteydestään, niin, ansaitsematonta hyvyyttä ansaitsemattoman hyvyyden lisäksi.
17 Sillä Laki annettiin Mooseksen välityksellä; ansaitsematon hyvyys ja totuus tulivat olemaan Jeesuksen Kristuksen välityksellä.
18 Kukaan ihminen ei ole milloinkaan nähnyt Jumalaa; ainosyntyinen jumala, joka on Isän poven edessä, on se, joka on selittänyt hänet.
19 Ja tämä on Johanneksen todistus, kun juutalaiset lähettivät pappeja ja leeviläisiä Jerusalemista hänen luokseen kysymään häneltä: ”Kuka sinä olet?”
20 Ja hän tunnusti eikä kieltänyt, vaan tunnusti: ”Minä en ole Kristus.”
21 Ja he kysyivät häneltä: ”Mikä sitten? Oletko sinä Elia?” Ja hän sanoi: ”En ole.” ”Oletko sinä se Profeetta?” Ja hän vastasi: ”En!”
22 Sen tähden he sanoivat hänelle: ”Kuka olet, jotta voisimme antaa vastauksen niille, jotka lähettivät meidät? Mitä sanot itsestäsi?”
23 Hän sanoi: ”Minä olen sellaisen ääni, joka huutaa erämaassa: ’Tehkää Jehovan tie suoraksi’, niin kuin profeetta Jesaja sanoi.”
24 Ja lähetetyt olivat fariseuksia.
25 Niin he kysyivät häneltä ja sanoivat hänelle: ”Miksi sitten kastat, ellet sinä ole Kristus etkä Elia etkä se Profeetta?”
26 Johannes vastasi heille sanoen: ”Minä kastan vedessä. Teidän keskellänne seisoo se, jota te ette tunne,
27 joka tulee minun jälkeeni, mutta jonka sandaalin hihnaa minä en ole arvollinen irrottamaan.”
28 Tämä tapahtui Betaniassa Jordanin toisella puolella, missä Johannes oli kastamassa.
29 Seuraavana päivänä hän näki Jeesuksen tulevan häntä kohti, ja hän sanoi: ”Katso, Jumalan Karitsa, joka ottaa pois maailman synnin!
30 Tämä on se, josta minä sanoin: minun jälkeeni tulee mies, joka on edennyt minun edelläni, sillä hän oli olemassa ennen minua.
31 Minäkään en tuntenut häntä, mutta juuri sen vuoksi minä tulin kastamaan vedessä, että hänet tehtäisiin ilmeiseksi Israelille.”
32 Johannes todisti myös sanoen: ”Minä näin hengen laskeutuvan kuin kyyhkynen taivaasta, ja se jäi hänen päälleen.
33 Minäkään en tuntenut häntä, mutta juuri Hän, joka lähetti minut kastamaan vedessä, sanoi minulle: ’Kuka se onkin, jonka päälle näet hengen laskeutuvan ja jäävän, hän on se, joka kastaa pyhässä hengessä.’
34 Ja minä olen nähnyt sen, ja olen todistanut, että tämä on Jumalan Poika.”
35 Seuraavana päivänä Johannes oli taas seisomassa kahden opetuslapsensa kanssa,
36 ja kun hän katsoi Jeesusta, joka tuli kävellen, hän sanoi: ”Katso, Jumalan Karitsa!”
37 Ja ne kaksi opetuslasta kuulivat hänen puhuvan, ja he seurasivat Jeesusta.
38 Silloin Jeesus kääntyi, ja nähtyään heidän seuraavan hän sanoi heille: ”Mitä te etsitte?” He sanoivat hänelle: ”Rabbi (joka merkitsee käännettynä: Opettaja), missä sinä majailet?”
39 Hän sanoi heille: ”Tulkaa, niin näette.” Niinpä he menivät ja näkivät, missä hän majaili, ja he viipyivät hänen luonaan sen päivän; oli noin kymmenes tunti.
40 Andreas, Simon Pietarin veli, oli toinen niistä kahdesta, jotka kuulivat, mitä Johannes sanoi, ja jotka seurasivat Jeesusta.
41 Ensiksi hän tapasi oman veljensä Simonin ja sanoi hänelle: ”Olemme löytäneet Messiaan” (joka on käännettynä: Kristus).
42 Hän vei hänet Jeesuksen luo. Katsoessaan häneen Jeesus sanoi: ”Sinä olet Simon, Johanneksen poika; sinua tullaan kutsumaan Keefaaksi” (joka käännetään: Pietari).
43 Seuraavana päivänä Jeesus halusi lähteä Galileaan. Niin hän tapasi Filippuksen ja sanoi hänelle: ”Ole minun seuraajani.”
44 Filippus taas oli Betsaidasta, Andreaan ja Pietarin kaupungista.
45 Filippus tapasi Natanaelin ja sanoi hänelle: ”Olemme löytäneet sen, josta Mooses Laissa ja Profeetat ovat kirjoittaneet, Jeesuksen, Joosefin pojan, Nasaretista.”
46 Mutta Natanael sanoi hänelle: ”Voiko Nasaretista tulla mitään hyvää?” Filippus sanoi hänelle: ”Tule ja katso.”
47 Jeesus näki Natanaelin tulevan häntä kohti ja sanoi hänestä: ”Katso, varmasti israelilainen, jossa ei ole petollisuutta.”
48 Natanael sanoi hänelle: ”Mistä sinä minut tunnet?” Jeesus sanoi hänelle vastaukseksi: ”Ennen kuin Filippus kutsui sinua, kun olit viikunapuun alla, minä näin sinut.”
49 Natanael vastasi hänelle: ”Rabbi, sinä olet Jumalan Poika, sinä olet Israelin Kuningas.”
50 Jeesus sanoi hänelle vastaukseksi: ”Uskotko sinä siksi, että sanoin nähneeni sinut viikunapuun alla? Sinä tulet näkemään suurempia kuin nämä.”
51 Edelleen hän sanoi hänelle: ”Totta totisesti minä sanon teille: te tulette näkemään taivaan auenneena ja Jumalan enkelien nousevan ja laskeutuvan Ihmisen Pojan luokse.”
johannes 2
2 Ja kolmantena päivänä oli häät Galilean Kaanassa, ja Jeesuksen äiti oli siellä.
2 Jeesus ja hänen opetuslapsensa oli myös kutsuttu häihin.
3 Kun viini kului loppuun, Jeesuksen äiti sanoi hänelle: ”Heillä ei ole viiniä.”
4 Mutta Jeesus sanoi hänelle: ”Mitä tekemistä minulla on sinun kanssasi, nainen? Minun hetkeni ei ole vielä tullut.”
5 Hänen äitinsä sanoi palvelijoille: ”Mitä hän teille sanookin, se tehkää.”
6 Siellä oli silloin juutalaisten puhdistussääntöjen vaatimusten mukaan kuusi kivistä vesiruukkua, joista kuhunkin mahtui kaksi tai kolme nestemitallista.
7 Jeesus sanoi heille: ”Täyttäkää vesiruukut vedellä.” Ja he täyttivät ne reunoja myöten.
8 Ja hän sanoi heille: ”Ammentakaa nyt sitä ja viekää pitojen ohjaajalle.” Niin he veivät.
9 Mutta kun pitojen ohjaaja maistoi vettä, joka oli muuttunut viiniksi, eikä tiennyt, mistä se oli peräisin, vaikka veden ammentaneet palvelijat tiesivät, niin pitojen ohjaaja kutsui sulhasen
10 ja sanoi hänelle: ”Jokainen muu ihminen panee ensin esille hyvän viinin, ja huonompilaatuisen sitten, kun väki päihtyy. Sinä olet säästänyt hyvän viinin tähän asti.”
11 Jeesus teki tämän Galilean Kaanassa tunnusmerkkiensä aluksi, ja hän teki kirkkautensa ilmeiseksi, ja hänen opetuslapsensa uskoivat häneen.
12 Tämän jälkeen hän ja hänen äitinsä ja veljensä ja opetuslapsensa menivät alas Kapernaumiin, mutta he eivät viipyneet siellä monta päivää.
13 Juutalaisten pesah oli nyt lähellä, ja Jeesus meni ylös Jerusalemiin.
14 Ja hän tapasi temppelissä nautakarjan ja lampaiden ja kyyhkysten myyjiä sekä rahanvälittäjiä, jotka olivat istuimillaan.
15 Niinpä tehtyään köysistä ruoskan hän ajoi ulos temppelistä kaikki ne, joilla oli lampaita ja nautakarjaa, ja kaatoi pois rahanvaihtajien kolikot ja kumosi heidän pöytänsä.
16 Ja hän sanoi kyyhkysten myyjille: ”Viekää nämä pois täältä! Lakatkaa tekemästä minun Isäni huoneesta kauppahuonetta!”
17 Hänen opetuslapsensa muistivat, että on kirjoitettu: ”Palava into sinun huoneesi puolesta kuluttaa minut.”
18 Sen tähden juutalaiset sanoivat hänelle vastaukseksi: ”Mikä tunnusmerkki sinulla on näytettäväksi meille, koska teet tällaista?”
19 Jeesus sanoi heille vastaukseksi: ”Hajottakaa tämä temppeli, niin pystytän sen kolmessa päivässä.”
20 Sen tähden juutalaiset sanoivat: ”Tätä temppeliä rakennettiin neljäkymmentäkuusi vuotta, ja sinäkö pystytät sen kolmessa päivässä?”
21 Mutta hän puhui ruumiinsa temppelistä.
22 Kun hänet sitten oli herätetty kuolleista, hänen opetuslapsensa muistivat, että hän oli toistuvasti sanonut tämän, ja he uskoivat Raamattua ja niitä sanoja, jotka Jeesus oli sanonut.
23 Kun hän oli Jerusalemissa pesahina, juhlassa, monet kuitenkin uskoivat hänen nimeensä nähdessään hänen tunnusmerkkinsä, joita hän teki.
24 Mutta Jeesus itse ei uskoutunut heille, koska hän tunsi heidät kaikki
25 ja koska hän ei tarvinnut ketään todistamaan ihmisestä, sillä hän itse tiesi, mitä ihmisessä oli.
johannes 3
3 Mutta fariseusten joukossa oli mies nimeltään Nikodemos, juutalaisten hallitusmiehiä.
2 Tämä tuli hänen luokseen yöllä ja sanoi hänelle: ”Rabbi, me tiedämme, että sinä opettajana olet tullut Jumalan luota, sillä kukaan ei voi tehdä näitä tunnusmerkkejä, joita sinä teet, ellei Jumala ole hänen kanssaan.”
3 Jeesus sanoi hänelle vastaukseksi: ”Totta totisesti minä sanon sinulle: jos joku ei synny uudelleen, hän ei voi nähdä Jumalan valtakuntaa.”
4 Nikodemos sanoi hänelle: ”Kuinka ihminen voi syntyä, kun hän on vanha? Eihän hän voi mennä äitinsä kohtuun toista kertaa ja syntyä?”
5 Jeesus vastasi: ”Totta totisesti minä sanon sinulle: jos joku ei synny vedestä ja hengestä, hän ei voi mennä Jumalan valtakuntaan.
6 Mikä on syntynyt lihasta, on lihaa, ja mikä on syntynyt hengestä, on henkeä.
7 Älä ihmettele, että sanoin sinulle: teidän täytyy syntyä uudelleen.
8 Tuuli puhaltaa missä tahtoo, ja sinä kuulet sen äänen, mutta et tiedä, mistä se tulee ja minne se menee. Niin on jokainen, joka on syntynyt hengestä.”
9 Nikodemos sanoi hänelle vastaukseksi: ”Kuinka tämä voi tapahtua?”
10 Jeesus sanoi hänelle vastaukseksi: ”Oletko sinä Israelin opettaja etkä tiedä tätä?
11 Totta totisesti minä sanon sinulle: me puhumme sitä, minkä tiedämme, ja todistamme siitä, mitä olemme nähneet, mutta te ette ota vastaan antamaamme todistusta.
12 Jos olen puhunut teille maallisista, ettekä usko, kuinka uskotte, jos puhun teille taivaallisista?
13 Lisäksi kukaan ei ole noussut taivaaseen paitsi hän, joka laskeutui taivaasta, Ihmisen Poika.
14 Ja niin kuin Mooses kohotti käärmeen erämaassa, niin täytyy Ihmisen Poikakin kohottaa,
15 jotta jokaisella häneen uskovalla olisi ikuinen elämä.
16 Sillä Jumala rakasti maailmaa niin paljon, että hän antoi ainosyntyisen Poikansa, jottei kukaan häneen uskova tuhoutuisi, vaan hänellä olisi ikuinen elämä.
17 Sillä ei Jumala lähettänyt Poikaansa maailmaan, jotta hän tuomitsisi maailman, vaan jotta maailma pelastuisi hänen välityksellään.
18 Sitä, joka uskoo häneen, ei tuomita. Joka ei usko, on jo tuomittu, koska hän ei ole uskonut Jumalan ainosyntyisen Pojan nimeen.
19 Tämä on tuomion peruste, että valo on tullut maailmaan, mutta ihmiset ovat rakastaneet ennemmin pimeyttä kuin valoa, sillä heidän tekonsa olivat pahoja.
20 Sillä se, joka harjoittaa pahaa, vihaa valoa eikä tule valoon, jottei häntä ojennettaisi teoistaan.
21 Mutta se, joka tekee sitä, mikä on totta, tulee valoon, jotta tulisi ilmeiseksi, että hänen tekonsa on tehty sopusoinnussa Jumalan kanssa.”
22 Tämän jälkeen Jeesus ja hänen opetuslapsensa menivät Juudean maaseudulle, ja siellä hän viipyi jonkin aikaa heidän kanssaan ja kastoi.
23 Mutta Johanneskin kastoi Ainonissa lähellä Salimia, koska siellä oli paljon vettä, ja ihmisiä tuli jatkuvasti, ja heidät kastettiin,
24 sillä Johannesta ei ollut vielä heitetty vankilaan.
25 Sen tähden Johanneksen opetuslapset ryhtyivät kiistelemään erään juutalaisen kanssa puhdistuksesta.
26 Niin he tulivat Johanneksen luo ja sanoivat hänelle: ”Rabbi, mies, joka oli kanssasi Jordanin toisella puolella ja josta sinä olet todistanut, katso, tämä kastaa, ja kaikki menevät hänen luokseen.”
27 Johannes sanoi vastaukseksi: ”Ihminen ei voi saada yhtään mitään, ellei sitä ole annettu hänelle taivaasta.
28 Te itse todistatte minusta, että minä sanoin: minä en ole Kristus, vaan minut on lähetetty hänen edellään.
29 Se, jolla on morsian, on sulhanen. Mutta kun sulhasen ystävä seisoo ja kuulee häntä, hänellä on paljon iloa sulhasen äänestä. Sen tähden tämä minun iloni on tullut täydeksi.
30 Hänen täytyy edelleen kasvaa, mutta minun edelleen vähetä.”
31 Joka tulee ylhäältä, on kaikkien muiden yläpuolella. Joka on maasta, on maasta ja puhuu siitä, mikä koskee maata. Joka tulee taivaasta, on kaikkien muiden yläpuolella.
32 Hän todistaa siitä, mitä on nähnyt ja kuullut, mutta kukaan ei ota hänen todistustaan vastaan.
33 Joka on ottanut vastaan hänen todistuksensa, on vahvistanut sinetillään, että Jumala on totuudellinen.
34 Sillä se, jonka Jumala on lähettänyt, puhuu Jumalan sanoja, sillä hän ei anna henkeä mitan mukaan.
35 Isä rakastaa Poikaa ja on antanut kaiken hänen käteensä.
36 Joka uskoo Poikaan, sillä on ikuinen elämä; joka ei tottele Poikaa, se ei näe elämää, vaan hän pysyy Jumalan vihastuksen alaisena.
johannes 4
4 Kun nyt Herra huomasi fariseusten kuulleen, että Jeesus teki ja kastoi useampia opetuslapsia kuin Johannes –
2 vaikka tosin Jeesus ei itse kastanut, vaan hänen opetuslapsensa –
3 niin hän jätti Juudean ja lähti jälleen Galileaan.
4 Mutta hänen täytyi mennä Samarian kautta.
5 Niinpä hän tuli Sykariksi kutsuttuun Samarian kaupunkiin, lähelle sitä peltoa, jonka Jaakob antoi pojalleen Joosefille.
6 Siellä oli Jaakobinlähdekin. Jeesus istui nyt matkasta väsyneenä lähteellä sellaisena kuin oli. Oli noin kuudes tunti.
7 Eräs Samarian nainen tuli ammentamaan vettä. Jeesus sanoi hänelle: ”Anna minulle juotavaa.”
8 (Sillä hänen opetuslapsensa olivat menneet kaupunkiin ostamaan ruokatarvikkeita.)
9 Sen tähden samarialainen nainen sanoi hänelle: ”Kuinka sinä, vaikka olet juutalainen, pyydät juotavaa minulta, kun olen samarialainen nainen?” (Sillä juutalaiset eivät ole missään tekemisissä samarialaisten kanssa.)
10 Jeesus sanoi hänelle vastaukseksi: ”Jos olisit tiennyt Jumalan ilmaisen lahjan ja sen, kuka sinulle sanoo: ’Anna minulle juotavaa’, niin sinä olisit pyytänyt häneltä, ja hän olisi antanut sinulle elävää vettä.”
11 Hän sanoi hänelle: ”Herra, eihän sinulla ole edes sankoa ammentaaksesi vettä, ja kaivo on syvä. Mistä sinulla siis on se elävä vesi?
12 Et kai sinä ole suurempi kuin esi-isämme Jaakob, joka antoi meille tämän kaivon ja joka joi siitä itse poikineen ja karjoineen?”
13 Jeesus sanoi hänelle vastaukseksi: ”Jokaisen, joka juo tätä vettä, tulee jälleen jano.
14 Joka juo sitä vettä, jota minä annan hänelle, sen ei tule ikinä jano, vaan se vesi, jota annan hänelle, tulee hänessä vesilähteeksi, joka pulppuaa välittämään ikuista elämää.”
15 Nainen sanoi hänelle: ”Herra, anna minulle sitä vettä, jottei minun tulisi jano ja jotten alinomaa tulisi tänne ammentamaan vettä.”
16 Hän sanoi hänelle: ”Mene kutsumaan miehesi ja tule tänne.”
17 Nainen sanoi vastaukseksi: ”Ei minulla ole miestä.” Jeesus sanoi hänelle: ”Sanoit hyvin: ’Miestä ei minulla ole.’
18 Sillä viisi miestä sinulla on ollut, ja se, joka sinulla nyt on, ei ole sinun miehesi. Tämän olet sanonut totuudenmukaisesti.”
19 Nainen sanoi hänelle: ”Herra, näen, että sinä olet profeetta.
20 Meidän esi-isämme palvoivat tällä vuorella, mutta te sanotte, että Jerusalemissa on se paikka, jossa pitäisi palvoa.”
21 Jeesus sanoi hänelle: ”Usko minua, nainen: tulee hetki, jolloin ette palvo Isää tällä vuorella ettekä Jerusalemissa.
22 Te palvotte sitä, mitä ette tunne; me palvomme sitä, minkä tunnemme, sillä pelastus on lähtöisin juutalaisista.
23 Tulee kuitenkin hetki, ja se on nyt, jolloin tosi palvojat palvovat Isää hengessä ja totuudessa, sillä Isä tosiaan etsii senkaltaisia palvomaan häntä.
24 Jumala on Henki, ja häntä palvovien täytyy palvoa hengessä ja totuudessa.”
25 Nainen sanoi hänelle: ”Tiedän, että tulee Messias, jota kutsutaan Kristukseksi. Kun hän saapuu, hän julistaa meille avoimesti kaiken.”
26 Jeesus sanoi hänelle: ”Minä, joka puhun sinulle, olen se.”
27 Juuri tällöin hänen opetuslapsensa saapuivat, ja he alkoivat ihmetellä, että hän puhui naisen kanssa. Kukaan ei tietenkään sanonut: ”Mitä etsit?” tai: ”Miksi puhut hänen kanssaan?”
28 Nainen jätti sen tähden vesiruukkunsa ja meni kaupunkiin ja sanoi ihmisille:
29 ”Tulkaa katsomaan miestä, joka kertoi minulle kaiken, mitä olen tehnyt. Ei kai tämä vain ole Kristus?”
30 He lähtivät kaupungista, ja heitä alkoi tulla hänen luokseen.
31 Sillä välin opetuslapset pyytelivät häntä sanoen: ”Rabbi, syö.”
32 Mutta hän sanoi heille: ”Minulla on syötävänä ruokaa, josta te ette tiedä.”
33 Sen tähden opetuslapset sanoivat toisilleen: ”Ei kai kukaan ole tuonut hänelle syötävää?”
34 Jeesus sanoi heille: ”Minun ruokani on, että minä teen hänen tahtonsa, joka on lähettänyt minut, ja vien päätökseen hänen työnsä.
35 Ettekö te sano, että on vielä neljä kuukautta, ennen kuin elonkorjuu tulee? Katso! Minä sanon teille: Nostakaa silmänne ja katselkaa peltoja, kuinka ne ovat vaaleita elonkorjuuta varten. Jo
36 saa korjaaja palkkaa ja kokoaa hedelmää ikuiseen elämään, niin että kylväjä ja korjaaja voivat iloita yhdessä.
37 Tässä suhteessa onkin totta sanonta: toinen on kylväjä ja toinen korjaaja.
38 Minä lähetin teidät korjaamaan sitä, minkä hyväksi te ette ole nähneet vaivaa. Toiset ovat nähneet vaivan, ja te olette päässeet osallisiksi heidän vaivannäkönsä hyödystä.”
39 Monet sen kaupungin samarialaisista uskoivat nyt häneen sen naisen sanan johdosta, joka sanoi todistukseksi: ”Hän kertoi minulle kaiken, mitä olen tehnyt.”
40 Sen tähden kun samarialaiset tulivat hänen luokseen, he alkoivat pyytää häntä jäämään heidän luokseen, ja hän majaili siellä kaksi päivää.
41 Niinpä paljon useammat uskoivat sen johdosta, mitä hän sanoi,
42 ja he sanoivat naiselle: ”Emme usko enää sinun puheesi johdosta, sillä olemme itse kuulleet ja tiedämme, että tämä mies on varmasti maailman pelastaja.”
43 Niiden kahden päivän kuluttua hän lähti sieltä Galileaan.
44 Jeesus itse kuitenkin todisti, ettei profeetalla ole kunniaa omassa kotimaassaan.
45 Kun hän siis saapui Galileaan, niin galilealaiset ottivat hänet vastaan, koska he olivat nähneet kaiken, mitä hän oli tehnyt Jerusalemissa juhlassa, sillä hekin olivat menneet juhlaan.
46 Niinpä hän tuli jälleen Galilean Kaanaan, jossa hän oli muuttanut veden viiniksi. Ja siellä oli muuan kuninkaan palvelija, jonka poika oli sairaana Kapernaumissa.
47 Kuultuaan Jeesuksen tulleen Juudeasta Galileaan tämä mies meni hänen luokseen ja alkoi pyytää häntä tulemaan alas ja parantamaan hänen poikansa, sillä tämä oli kuolemaisillaan.
48 Mutta Jeesus sanoi hänelle: ”Ellette te näe tunnusmerkkejä ja ihmeitä, ette missään tapauksessa usko.”
49 Kuninkaan palvelija sanoi hänelle: ”Herra, tule alas ennen kuin lapsukaiseni kuolee.”
50 Jeesus sanoi hänelle: ”Lähde matkaan; poikasi elää.” Mies uskoi sen sanan, jonka Jeesus puhui hänelle, ja lähti matkaan.
51 Mutta jo hänen ollessaan matkalla alas hänen orjansa tulivat häntä vastaan sanomaan, että hänen poikansa eli.
52 Sen tähden hän alkoi tiedustella heiltä sitä hetkeä, jona hänen vointinsa oli parantunut. Niinpä he sanoivat hänelle: ”Eilen seitsemännellä tunnilla kuume lähti hänestä.”
53 Siitä isä tiesi, että se oli ollut juuri sillä hetkellä, jona Jeesus sanoi hänelle: ”Poikasi elää.” Ja hän ja koko hänen huonekuntansa uskoivat.
54 Tämä taas oli toinen tunnusmerkki, jonka Jeesus teki tultuaan Juudeasta Galileaan.
johannes 5
5 Tämän jälkeen oli juutalaisten juhla, ja Jeesus meni ylös Jerusalemiin.
2 Jerusalemissahan on lammasportin luona heprean kielellä Betsataksi nimitetty lammikko, johon kuuluu viisi pylväskäytävää.
3 Näissä makasi joukko sairaita, sokeita, rampoja ja sellaisia, joiden jäsenet olivat surkastuneet.
4 ——
5 Mutta siellä oli mies, jolla oli ollut sairautensa kolmekymmentäkahdeksan vuotta.
6 Kun Jeesus näki tämän miehen makaavan ja koska hän tiesi, että hän oli ollut sairaana jo kauan aikaa, hän sanoi hänelle: ”Tahdotko tulla terveeksi?”
7 Sairas vastasi hänelle: ”Herra, minulla ei ole ketään ihmistä, joka panisi minut lammikkoon, kun vesi on kuohutettu, vaan kun minä olen tulossa, joku toinen astuu alas ennen minua.”
8 Jeesus sanoi hänelle: ”Nouse, ota kantovuoteesi ja kävele.”
9 Silloin mies tuli heti terveeksi, ja hän otti kantovuoteensa ja alkoi kävellä. Mutta sinä päivänä oli sapatti.
10 Sen tähden juutalaiset sanoivat parannetulle: ”On sapatti, eikä sinun ole lupa kuljettaa kantovuodetta.”
11 Mutta hän vastasi heille: ”Juuri se, joka teki minut terveeksi, sanoi minulle: ’Ota kantovuoteesi ja kävele.’”
12 He kysyivät häneltä: ”Kuka on se mies, joka sanoi sinulle: ’Ota se ja kävele’?”
13 Mutta parantunut ei tiennyt, kuka hän oli, sillä Jeesus oli väistynyt syrjään, koska siinä paikassa oli joukko ihmisiä.
14 Tämän jälkeen Jeesus tapasi hänet temppelissä ja sanoi hänelle: ”Katso, olet tullut terveeksi. Älä tee enää syntiä, jottei sinulle tapahtuisi mitään pahempaa.”
15 Mies meni pois ja sanoi juutalaisille, että Jeesus hänet oli terveeksi tehnyt.
16 Niin juutalaiset ryhtyivät tämän vuoksi vainoamaan Jeesusta, koska hän teki tällaisia sapattina.
17 Mutta hän vastasi heille: ”Isäni on tehnyt jatkuvasti työtä tähän asti, ja minä teen jatkuvasti työtä.”
18 Tämän vuoksi juutalaiset alkoivat tosiaan vielä enemmän tavoitella häntä tappaakseen, koska hän ei ainoastaan rikkonut sapattia, vaan myös sanoi Jumalaa omaksi Isäkseen ja teki siten itsensä Jumalan vertaiseksi.
19 Sen tähden Jeesus sanoi heille edelleen vastaukseksi: ”Totta totisesti minä sanon teille: Poika ei voi tehdä yhtään mitään omasta aloitteestaan, vaan ainoastaan sen, minkä hän näkee Isän tekevän. Sillä mitä hän tekee, sitä Poikakin tekee samalla tavalla.
20 Sillä Isä on kiintynyt Poikaan ja näyttää hänelle kaiken, mitä hän itse tekee, ja tulee näyttämään hänelle suurempia tekoja kuin nämä, jotta te ihmettelisitte.
21 Sillä niin kuin Isä herättää kuolleita ja tekee heidät eläviksi, niin Poikakin tekee eläviksi ne, jotka hän tahtoo.
22 Sillä Isä ei tuomitse ainoatakaan, vaan hän on antanut kaiken tuominnan Pojalle,
23 jotta kaikki kunnioittaisivat Poikaa niin kuin he kunnioittavat Isää. Se, joka ei kunnioita Poikaa, ei kunnioita Isää, joka on lähettänyt hänet.
24 Totta totisesti minä sanon teille: joka kuulee minun sanani ja uskoo häntä, joka on lähettänyt minut, sillä on ikuinen elämä, eikä hän tule tuomiolle, vaan on siirtynyt kuolemasta elämään.
25 Totta totisesti minä sanon teille: tulee hetki, ja se on nyt, jolloin kuolleet kuulevat Jumalan Pojan äänen, ja ne, jotka ovat ottaneet vaarin, tulevat elämään.
26 Sillä niin kuin Isällä on elämä itsessään, niin hän on suonut Pojallekin sen, että hänellä on elämä itsessään.
27 Ja hän on antanut hänelle vallan tuomita, koska hän on Ihmisen Poika.
28 Älkää ihmetelkö tätä, sillä tulee hetki, jolloin kaikki muistohaudoissa olevat kuulevat hänen äänensä
29 ja tulevat esiin, hyvää tehneet elämän ylösnousemukseen, pahaa harjoittaneet tuomion ylösnousemukseen.
30 Minä en voi tehdä yhtään mitään omasta aloitteestani; niin kuin kuulen, niin tuomitsen, ja se tuomio, jonka minä langetan, on vanhurskas, sillä en etsi omaa tahtoani, vaan hänen tahtoaan, joka on lähettänyt minut.
31 Jos minä yksin todistan itsestäni, niin todistukseni ei ole tosi.
32 On toinen, joka todistaa minusta, ja tiedän, että se todistus, jonka hän esittää minusta, on tosi.
33 Te olette lähettäneet miehiä Johanneksen luo, ja hän on todistanut totuudesta.
34 Minä en kuitenkaan ota vastaan todistusta ihmiseltä, vaan sanon nämä, jotta te pelastuisitte.
35 Tuo mies oli palava ja loistava lamppu, ja te tahdoitte hetken suuresti iloita hänen valossaan.
36 Mutta minulla on todistus, joka on suurempi kuin Johanneksen, sillä juuri ne teot, jotka Isäni määräsi minut suorittamaan, ne teot itsessään, joita teen, todistavat minusta, että Isä on lähettänyt minut.
37 Isä, joka on lähettänyt minut, on myös itse todistanut minusta. Te ette ole milloinkaan kuulleet hänen ääntään ettekä nähneet hänen hahmoaan,
38 eikä hänen sanansa pysy teissä, sillä juuri sitä, jonka hän on lähettänyt, te ette usko.
39 Te tutkitte Raamatun kirjoituksia, koska te luulette, että niiden avulla teillä tulee olemaan ikuinen elämä, ja juuri ne todistavat minusta.
40 Ja kuitenkaan ette tahdo tulla minun luokseni, jotta teillä olisi elämä.
41 Minä en ota vastaan kunniaa ihmisiltä,
42 vaan tiedän hyvin, että teillä ei ole rakkautta Jumalaan itsessänne.
43 Minä olen tullut Isäni nimessä, mutta te ette ota minua vastaan; jos joku muu saapuisi omassa nimessään, hänet te ottaisitte vastaan.
44 Kuinka te voitte uskoa, kun otatte vastaan kunniaa toisiltanne ettekä etsi sitä kunniaa, joka tulee ainoalta Jumalalta?
45 Älkää luulko, että minä olen syyttävä teitä Isän edessä; on yksi, joka syyttää teitä, Mooses, johon te olette panneet toivonne.
46 Jos uskoisittekin Moosesta, uskoisitte minua, sillä minusta hän on kirjoittanut.
47 Mutta jos ette usko hänen kirjoituksiaan, niin kuinka tulette uskomaan minun sanojani?”
johannes 6
6 Tämän jälkeen Jeesus poistui Galilean- eli Tiberiaanmeren toiselle puolelle.
2 Mutta suuri joukko ihmisiä seurasi häntä jatkuvasti, koska he näkivät ne tunnusmerkit, joita hän teki sairaille.
3 Niinpä Jeesus meni ylös vuorelle ja istui siellä opetuslastensa kanssa.
4 Pesah, juutalaisten juhla, oli nyt lähellä.
5 Kun Jeesus siis nosti silmänsä ja huomasi suuren ihmisjoukon tulevan hänen luokseen, hän sanoi Filippukselle: ”Mistä me ostamme leipiä näille syötäväksi?”
6 Tämän hän sanoi kuitenkin koetellakseen häntä, sillä hän itse tiesi, mitä oli tekemäisillään.
7 Filippus vastasi hänelle: ”Kahdensadan denaarin leivät eivät riittäisi heille, niin että kukin saisi edes vähän.”
8 Yksi hänen opetuslapsistaan, Andreas, Simon Pietarin veli, sanoi hänelle:
9 ”Tässä on pikkupoika, jolla on viisi ohraleipää ja kaksi pientä kalaa. Mutta mitä nämä ovat niin monille?”
10 Jeesus sanoi: ”Pankaa ihmiset asettumaan pitkälleen kuten aterialla.” Siinä paikassa olikin paljon ruohoa. Sen tähden miehet, noin viisituhatta luvultaan, asettuivat pitkälleen.
11 Niin Jeesus otti leivät, ja esitettyään kiitoksen hän jakeli ne pitkällään oleville, samoin myös pienistä kaloista niin paljon kuin he tahtoivat.
12 Mutta kun he olivat saaneet kyllikseen, hän sanoi opetuslapsilleen: ”Kootkaa tähteeksi jääneet palaset, niin ettei mitään mene hukkaan.”
13 Sen tähden he kokosivat ne, ja he täyttivät kaksitoista koria palasilla, jotka viidestä ohraleivästä olivat jääneet syöneiltä tähteeksi.
14 Kun ihmiset siten näkivät ne tunnusmerkit, jotka hän teki, he sanoivat: ”Tämä on varmasti se profeetta, jonka oli määrä tulla maailmaan.”
15 Sen tähden Jeesus, joka tiesi, että he aikoivat tulla ja tarttua häneen tehdäkseen hänestä kuninkaan, poistui jälleen vuorelle yksinäisyyteen.
16 Kun tuli ilta, hänen opetuslapsensa menivät alas merelle,
17 ja astuttuaan veneeseen he lähtivät menemään meren toiselle puolelle Kapernaumiin. Nyt oli tullut jo pimeä, eikä Jeesus ollut vielä saapunut heidän luokseen.
18 Lisäksi meri alkoi aaltoilla, koska puhalsi voimakas tuuli.
19 Mutta kun he olivat soutaneet noin viisi tai kuusi kilometriä, he näkivät Jeesuksen kävelevän merellä ja tulevan lähelle venettä, ja he pelästyivät.
20 Mutta hän sanoi heille: ”Minä se olen; älkää pelätkö!”
21 Sen tähden he tahtoivat ottaa hänet veneeseen, ja kohta vene tuli maihin sinne, minne he olivat menossa.
22 Seuraavana päivänä meren toisella puolella seisova ihmisjoukko näki, että siellä ei ollut yhtään venettä erästä pientä lukuun ottamatta ja että Jeesus ei ollut mennyt veneeseen opetuslastensa kanssa, vaan että ainoastaan hänen opetuslapsensa olivat lähteneet;
23 mutta Tiberiaasta saapui veneitä lähelle sitä paikkaa, jossa ihmiset olivat syöneet leipää Herran esitettyä kiitoksen.
24 Kun siis ihmisjoukko näki, ettei Jeesus ollut siellä eivätkä hänen opetuslapsensa, he astuivat pieniin veneisiinsä ja tulivat Kapernaumiin etsimään Jeesusta.
25 Kun he sitten löysivät hänet meren toiselta puolelta, he sanoivat hänelle: ”Rabbi, milloin sinä tänne pääsit?”
26 Jeesus vastasi heille ja sanoi: ”Totta totisesti minä sanon teille: te ette etsi minua siksi, että näitte tunnusmerkkejä, vaan siksi, että söitte niitä leipiä ja tulitte kylläisiksi.
27 Älkää työskennelkö sitä ruokaa varten, joka katoaa, vaan sitä ruokaa varten, joka pysyy ikuiseen elämään ja jota Ihmisen Poika tulee teille antamaan, sillä tähän Isä, niin, Jumala, on painanut hyväksymyksensinettinsä.”
28 Sen tähden he sanoivat hänelle: ”Mitä meidän pitää tehdä suorittaaksemme Jumalan tekoja?”
29 Jeesus sanoi heille vastaukseksi: ”Tämä on Jumalan teko, että uskotte siihen, jonka Hän on lähettänyt.”
30 Sen tähden he sanoivat hänelle: ”Mitä sinä sitten teet tunnusmerkiksi, jotta näkisimme sen ja uskoisimme sinua? Minkä teon sinä teet?
31 Meidän esi-isämme söivät mannaa erämaassa, niin kuin on kirjoitettu: ’Hän antoi heille leipää taivaasta syötäväksi.’”
32 Sen johdosta Jeesus sanoi heille: ”Totta totisesti minä sanon teille: ei Mooses antanut teille leipää taivaasta, vaan minun Isäni antaa teille tosi leivän taivaasta.
33 Sillä Jumalan leipä on se, joka tulee alas taivaasta ja antaa elämän maailmalle.”
34 Sen tähden he sanoivat hänelle: ”Herra, anna meille aina sitä leipää.”
35 Jeesus sanoi heille: ”Minä olen elämän leipä. Sen, joka tulee minun luokseni, ei tule lainkaan nälkä, ja sen, joka uskoo minuun, ei tule milloinkaan jano.
36 Mutta olen sanonut teille: te olette nähneetkin minut ettekä kuitenkaan usko.
37 Kaikki, minkä Isä antaa minulle, tulee minun luokseni, ja sitä, joka tulee minun luokseni, en suinkaan aja pois,
38 sillä minä olen tullut alas taivaasta, en tekemään omaa tahtoani, vaan hänen tahtonsa, joka on lähettänyt minut.
39 Tämä on hänen tahtonsa, joka on lähettänyt minut, etten kadottaisi mitään kaikesta siitä, mitä hän on antanut minulle, vaan että herättäisin sen viimeisenä päivänä.
40 Sillä tämä on Isäni tahto, että jokaisella, joka näkee Pojan ja uskoo häneen, olisi ikuinen elämä, ja minä herätän hänet viimeisenä päivänä.”
41 Niin juutalaiset alkoivat nurista hänelle, koska hän sanoi: ”Minä olen se leipä, joka on tullut alas taivaasta”,
42 ja he sanoivat: ”Eikö tämä ole Jeesus, se Joosefin poika, jonka isän ja äidin me tunnemme? Kuinka hän nyt sanoo: ’Minä olen tullut alas taivaasta’?”
43 Jeesus sanoi heille vastaukseksi: ”Lakatkaa nurisemasta keskenänne.
44 Kukaan ei voi tulla minun luokseni, ellei Isä, joka on lähettänyt minut, vedä häntä; ja minä herätän hänet viimeisenä päivänä.
45 Profeettoihin on kirjoitettu: ’Ja he tulevat kaikki olemaan Jehovan opettamia.’ Jokainen, joka on kuullut Isältä ja on oppinut, tulee minun luokseni.
46 Ei niin, että kukaan olisi nähnyt Isää paitsi hän, joka on Jumalan luota; tämä on nähnyt Isän.
47 Totta totisesti minä sanon teille: sillä, joka uskoo, on ikuinen elämä.
48 Minä olen elämän leipä.
49 Teidän esi-isänne söivät mannaa erämaassa ja silti kuolivat.
50 Tämä on se leipä, joka tulee alas taivaasta, jotta kuka tahansa voisi syödä sitä ja olla kuolematta.
51 Minä olen se elävä leipä, joka on tullut alas taivaasta; jos joku syö tätä leipää, hän tulee elämään ikuisesti; ja todellakin se leipä, jonka minä tulen antamaan, on minun lihani maailman elämän puolesta.”
52 Sen tähden juutalaiset alkoivat kiistellä keskenään sanoen: ”Kuinka tämä voi antaa meille lihansa syötäväksi?”
53 Niinpä Jeesus sanoi heille: ”Totta totisesti minä sanon teille: ellette syö Ihmisen Pojan lihaa ja juo hänen vertaan, teillä ei ole elämää itsessänne.
54 Joka syö minun lihaani ja juo minun vertani, sillä on ikuinen elämä, ja minä herätän hänet viimeisenä päivänä;
55 sillä minun lihani on tosi ruoka ja minun vereni on tosi juoma.
56 Joka syö minun lihaani ja juo minun vertani, pysyy minun yhteydessäni, ja minä pysyn hänen yhteydessään.
57 Niin kuin Isä, joka elää, on lähettänyt minut ja minä elän Isän takia, niin myös se, joka syö minua, tulee elämään minun takiani.
58 Tämä on se leipä, joka tuli alas taivaasta. Ei ole niin kuin silloin, kun teidän esi-isänne söivät ja silti kuolivat. Joka syö tätä leipää, tulee elämään ikuisesti.”
59 Tämän hän sanoi opettaessaan yleisökokouksessa Kapernaumissa.
60 Sen tähden monet hänen opetuslapsistaan sanoivat sen kuultuaan: ”Tämä puhe on järkyttävää; kuka voi kuunnella sitä?”
61 Mutta Jeesus, joka tiesi itsessään, että hänen opetuslapsensa nurisivat tästä, sanoi heille: ”Kompastuttaako tämä teitä?
62 Entä sitten jos näkisitte Ihmisen Pojan nousevan sinne, missä hän oli ennen?
63 Juuri henki on elämää antava; lihasta ei ole mitään hyötyä. Ne sanat, jotka minä olen puhunut teille, ovat henkeä ja ovat elämää.
64 Mutta teissä on muutamia, jotka eivät usko.” Sillä Jeesus tiesi alusta asti, ketkä olivat ne, jotka eivät uskoneet, ja kuka oli se, joka kavaltaisi hänet.
65 Niinpä hän sanoi vielä: ”Tämän vuoksi olen sanonut teille: kukaan ei voi tulla minun luokseni, ellei Isä suo sitä hänelle.”
66 Tämän johdosta monet hänen opetuslapsistaan vetäytyivät pois taakse jääneisiin asioihin eivätkä enää vaeltaneet hänen kanssaan.
67 Sen tähden Jeesus sanoi niille kahdelletoista: ”Ette kai tekin tahdo mennä?”
68 Simon Pietari vastasi hänelle: ”Herra, kenen luo menisimme? Sinulla on ikuisen elämän sanat,
69 ja me olemme tulleet uskomaan ja tietämään, että sinä olet Jumalan Pyhä.”
70 Jeesus vastasi heille: ”Enkö minä valinnut teidät kaksitoista? Silti yksi teistä on panettelija.”
71 Hän puhui näet Juudaksesta, Simon Iskariotin pojasta; sillä tämä aikoi kavaltaa hänet, vaikka oli yksi niistä kahdestatoista.
johannes 7
7 Ja tämän jälkeen Jeesus kulki edelleen Galileassa, sillä hän ei tahtonut kulkea Juudeassa, koska juutalaiset tavoittelivat häntä tappaakseen.
2 Mutta juutalaisten juhla, lehtimajanjuhla, oli lähellä.
3 Sen tähden hänen veljensä sanoivat hänelle: ”Lähde täältä ja mene Juudeaan, jotta myös opetuslapsesi näkisivät ne teot, joita teet.
4 Sillä ei kukaan tee mitään salassa yrittäessään itse olla julkisesti tunnettu. Jos näitä teet, niin tee itsesi ilmeiseksi maailmalle.”
5 Hänen veljensä eivät näet uskoneet häneen.
6 Sen tähden Jeesus sanoi heille: ”Minun oikea aikani ei ole vielä nyt, mutta teidän oikea aikanne on aina käsillä.
7 Maailmalla ei ole mitään syytä vihata teitä, mutta minua se vihaa, koska minä todistan siitä, että sen teot ovat pahat.
8 Menkää te ylös juhlaan; minä en vielä mene ylös tähän juhlaan, koska minun oikea aikani ei ole vielä täysin tullut.”
9 Niinpä hän tämän heille sanottuaan jäi Galileaan.
10 Mutta kun hänen veljensä olivat menneet ylös juhlaan, silloin hän itsekin meni ylös, ei avoimesti vaan kuin salaa.
11 Sen tähden juutalaiset alkoivat etsiä häntä juhlassa ja sanoa: ”Missä se mies on?”
12 Ja ihmisjoukoissa supateltiin hänestä paljon. Jotkut sanoivat: ”Hän on hyvä mies.” Toiset sanoivat: ”Ei ole, vaan hän eksyttää ihmisjoukkoa.”
13 Kukaan ei tietenkään juutalaisten pelosta puhunut hänestä julkisesti.
14 Kun juhla oli jo puolivälissä, Jeesus meni ylös temppeliin ja alkoi opettaa.
15 Sen tähden juutalaiset alkoivat ihmetellä ja sanoivat: ”Kuinka tämä mies tuntee kirjoituksia, vaikka hän ei ole opiskellut kouluissa?”
16 Jeesus vuorostaan vastasi heille ja sanoi: ”Se, mitä minä opetan, ei ole minun, vaan hänen, joka on lähettänyt minut.
17 Jos joku haluaa tehdä hänen tahtonsa, niin hän tulee tuntemaan tästä opetuksesta, onko se Jumalasta vai puhunko minä omiani.
18 Joka puhuu omiaan, etsii omaa kunniaansa, mutta joka etsii lähettäjänsä kunniaa, se on totuudellinen, eikä hänessä ole epävanhurskautta.
19 Eikö Mooses antanut teille Lain? Mutta kukaan teistä ei tottele Lakia. Miksi tavoittelette minua tappaaksenne?”
20 Ihmisjoukko vastasi: ”Sinussa on demoni. Kuka sinua tavoittelee tappaakseen?”
21 Jeesus sanoi heille vastaukseksi: ”Yhden teon minä tein, ja te kaikki ihmettelette.
22 Tästä syystä Mooses on antanut teille ympärileikkauksen – ei niin, että se on Moosekselta, vaan esi-isiltä – ja te ympärileikkaatte miehen sapattina.
23 Jos mies saa ympärileikkauksen sapattina, jotta Mooseksen lakia ei rikottaisi, niin oletteko kiihkeän vihaisia minulle, koska tein ihmisen täysin terveeksi sapattina?
24 Älkää enää tuomitko ulkonäön mukaan, vaan tuomitkaa vanhurskas tuomio.”
25 Sen tähden jotkut Jerusalemin asukkaista sanoivat: ”Eikö tämä ole se, jota he tavoittelevat tappaakseen?
26 Ja kuitenkin, katso, hän puhuu julkisesti, eivätkä he sano hänelle mitään. Eivät kai hallitusmiehet ole tulleet varmasti tietämään, että tämä on Kristus?
27 Me sitä vastoin tiedämme, mistä tämä on, mutta kun Kristus tulee, kukaan ei tiedä, mistä hän on.”
28 Sen tähden Jeesus korotti äänensä opettaessaan temppelissä ja sanoi: ”Te sekä tunnette minut että tiedätte, mistä olen. Lisäksi en ole tullut omasta aloitteestani, vaan hän, joka on lähettänyt minut, on todellinen, ja häntä te ette tunne.
29 Minä tunnen hänet, koska olen hänen edustajansa, ja hän on lähettänyt minut.”
30 Tämän johdosta he alkoivat etsiä keinoa ottaa hänet kiinni, mutta kukaan ei käynyt häneen käsiksi, sillä hänen hetkensä ei ollut vielä tullut.
31 Monet ihmisjoukosta kuitenkin uskoivat häneen, ja he sanoivat: ”Kun Kristus saapuu, niin ei kai hän tee enempää tunnusmerkkejä kuin tämä on tehnyt?”
32 Fariseukset kuulivat ihmisjoukon supisevan tätä hänestä, ja ylipapit ja fariseukset lähettivät virkailijoita ottamaan hänet kiinni.
33 Niin Jeesus sanoi: ”Olen vielä vähän aikaa teidän kanssanne, ennen kuin menen hänen luokseen, joka on lähettänyt minut.
34 Te tulette etsimään minua, mutta ette löydä minua, ja sinne missä minä olen, te ette voi tulla.”
35 Sen tähden juutalaiset sanoivat keskenään: ”Minne tämä aikoo mennä, niin että me emme löydä häntä? Ei kai hän aio mennä niiden juutalaisten luo, jotka ovat hajallaan kreikkalaisten keskuudessa, ja opettaa kreikkalaisia?
36 Mitä nämä sanat tarkoittavat, jotka hän sanoi: ’Te tulette etsimään minua, mutta ette löydä minua, ja sinne missä minä olen, te ette voi tulla’?”
37 Mutta viimeisenä päivänä, juhlan suurena päivänä, Jeesus nousi seisomaan ja korotti äänensä ja sanoi: ”Jos jonkun on jano, hän tulkoon minun luokseni ja juokoon.
38 Joka uskoo minuun,’sen sisimmästä tulee juoksemaan elävän veden virtoja’, niin kuin Raamattu on sanonut.”
39 Hän sanoi tämän kuitenkin siitä hengestä, jonka häneen uskovat olivat saamaisillaan, sillä toistaiseksi ei ollut henkeä, koska Jeesusta ei ollut vielä kirkastettu.
40 Sen tähden muutamat ihmisjoukosta, jotka kuulivat nämä sanat, sanoivat: ”Tämä on varmasti se Profeetta.”
41 Toiset sanoivat: ”Tämä on Kristus.” Mutta jotkut sanoivat: ”Ei kai Kristus nyt Galileasta tule?
42 Eikö Raamattu ole sanonut, että Kristus tulee Daavidin jälkeläisistä ja Betlehemistä, siitä kylästä, jossa Daavid oli?”
43 Niin ihmisjoukossa syntyi jakauma hänen takiaan.
44 Jotkut heistä tahtoivat tosin ottaa hänet kiinni, mutta kukaan ei käynyt häneen käsiksi.
45 Sen tähden virkailijat menivät takaisin ylipappien ja fariseusten luo, ja nämä sanoivat heille: ”Minkä vuoksi ette tuoneet häntä tänne?”
46 Virkailijat vastasivat: ”Koskaan ei kukaan toinen ihminen ole puhunut sillä tavoin.”
47 Fariseukset vuorostaan vastasivat: ”Ei kai teitäkin ole eksytetty?
48 Eihän yksikään hallitusmiehistä tai fariseuksista ole uskonut häneen?
49 Mutta tämä ihmisjoukko, joka ei tunne Lakia, on kirottua.”
50 Nikodemos, joka oli tullut hänen luokseen aikaisemmin ja joka oli yksi heistä, sanoi heille:
51 ”Eihän lakimme tuomitse ihmistä, ellei häntä ole ensin kuulusteltu ja saatu tietää, mitä hän tekee?”
52 He sanoivat hänelle vastaukseksi: ”Et kai sinäkin ole Galileasta? Tutki ja näe, ettei Galileasta herätetä profeettaa.”
53 Niin he menivät kukin kotiinsa.
johannes 8
8 Mutta Jeesus meni Öljyvuorelle.
2 Päivän koittaessa hän kuitenkin saapui jälleen temppeliin, ja kaikki kansa alkoi tulla hänen luokseen, ja hän istuutui ja alkoi opettaa heitä.
3 Kirjanoppineet ja fariseukset toivat nyt naisen, joka oli tavattu aviorikoksesta, ja asetettuaan hänet seisomaan heidän keskelleen
4 he sanoivat hänelle: ”Opettaja, tämä nainen on tavattu tekemästä aviorikosta.
5 Mooses on määrännyt Laissa meidät kivittämään sellaiset naiset. Mitä sinä siihen sanot?”
6 He sanoivat tämän tietenkin pannakseen hänet koetukselle, jotta heillä olisi jotakin, mistä syyttää häntä. Mutta Jeesus kumartui ja alkoi kirjoittaa sormellaan maahan.
7 Kun he edelleen itsepintaisesti kysyivät häneltä, hän ojentautui ja sanoi heille: ”Se teistä, joka on synnitön, heittäköön häntä ensimmäisenä kivellä.”
8 Ja hän kumartui jälleen ja jatkoi maahan kirjoittamista.
9 Mutta ne, jotka kuulivat tämän, lähtivät pois yksitellen vanhimmista alkaen, ja hän jäi yksin naisen kanssa, joka oli heidän keskellään.
10 Jeesus ojentautui ja sanoi hänelle: ”Nainen, missä he ovat? Eikö kukaan langettanut sinulle tuomiota?”
11 Hän sanoi: ”Ei kukaan, herra.” Jeesus sanoi: ”Enkä minäkään langeta sinulle tuomiota. Lähde matkaan; älä tästä lähtien enää harjoita syntiä.”
12 Sen tähden Jeesus puhui heille jälleen sanoen: ”Minä olen maailman valo. Joka seuraa minua, ei tule suinkaan vaeltamaan pimeydessä, vaan tulee omistamaan elämän valon.”
13 Tämän johdosta fariseukset sanoivat hänelle: ”Sinä todistat itsestäsi; sinun todistuksesi ei ole tosi.”
14 Jeesus sanoi heille vastaukseksi: ”Vaikka minä todistan itsestäni, niin minun todistukseni on tosi, koska tiedän, mistä olen tullut ja minne olen menossa. Mutta te ette tiedä, mistä olen tullut ja minne olen menossa.
15 Te tuomitsette lihan mukaan; minä en tuomitse ketään.
16 Ja jos minä tuomitsenkin, niin minun tuomioni on totuudenmukainen, sillä en ole yksin, vaan Isä, joka on lähettänyt minut, on minun kanssani.
17 Myös teidän omaan Lakiinne on kirjoitettu: ’Kahden ihmisen todistus on tosi.’
18 Minä olen yksi, joka todistan itsestäni, ja Isä, joka on lähettänyt minut, todistaa minusta.”
19 Sen tähden he sanoivat hänelle vielä: ”Missä sinun Isäsi on?” Jeesus vastasi: ”Te ette tunne minua ettekä Isääni. Jos tuntisitte minut, niin tuntisitte Isänikin.”
20 Nämä sanat hän puhui rahastohallissa opettaessaan temppelissä. Mutta kukaan ei käynyt häneen käsiksi, sillä hänen hetkensä ei ollut vielä tullut.
21 Niin ollen hän sanoi heille jälleen: ”Minä olen menossa pois, ja te etsitte minua, ja silti te tulette kuolemaan synnissänne. Minne minä olen menossa, sinne te ette voi tulla.”
22 Sen tähden juutalaiset sanoivat: ”Ei kai hän aio tappaa itseään, sillä hän sanoo: ’Minne minä olen menossa, sinne te ette voi tulla’?”
23 Niin hän sanoi heille edelleen: ”Te olette siitä, mikä on alhaalla; minä olen siitä, mikä on ylhäällä. Te olette tästä maailmasta; minä en ole tästä maailmasta.
24 Sen tähden sanoin teille: te tulette kuolemaan synneissänne. Sillä ellette usko, että minä olen se, niin te tulette kuolemaan synneissänne.”
25 Sen tähden he sanoivat hänelle: ”Kuka sinä olet?” Jeesus sanoi heille: ”Miksi edes puhun teille?
26 Minulla on paljon teitä koskevaa puhuttavaa ja sellaista, mistä lausua tuomio. Tosiasia on, että hän, joka on lähettänyt minut, on totuudellinen, ja juuri sitä, mitä olen kuullut häneltä, minä puhun maailmassa.”
27 He eivät tajunneet, että hän puhui heille Isästä.
28 Sen tähden Jeesus sanoi: ”Kun te kerran olette kohottaneet Ihmisen Pojan, silloin tiedätte, että minä olen se ja etten tee mitään omasta aloitteestani, vaan puhun näitä asioita niin kuin Isä on minua opettanut.
29 Ja hän, joka on lähettänyt minut, on minun kanssani; hän ei ole jättänyt minua yksikseni, koska minä aina teen sitä, mikä on hänelle mieluista.”
30 Hänen tätä puhuessaan monet uskoivat häneen.
31 Ja niin Jeesus sanoi edelleen juutalaisille, jotka olivat alkaneet uskoa häntä: ”Jos te pysytte minun sanassani, niin te olette todella minun opetuslapsiani,
32 ja te tulette tuntemaan totuuden, ja totuus vapauttaa teidät.”
33 He vastasivat hänelle: ”Me olemme Abrahamin jälkeläisiä emmekä milloinkaan ole olleet kenenkään orjia. Kuinka sinä sanot: ’Te tulette vapaiksi’?”
34 Jeesus vastasi heille: ”Totta totisesti minä sanon teille: jokainen synnin tekijä on synnin orja.
35 Lisäksi orja ei pysy huonekunnassa ikuisesti; poika pysyy ikuisesti.
36 Jos siis Poika vapauttaa teidät, niin te tulette olemaan todella vapaita.
37 Tiedän, että olette Abrahamin jälkeläisiä, mutta te tavoittelette minua tappaaksenne, koska minun sanani ei menesty teidän keskuudessanne.
38 Minä puhun sitä, mitä olen nähnyt Isäni luona, ja te siis teette sitä, mitä olette kuulleet omalta isältänne.”
39 He sanoivat hänelle vastaukseksi: ”Meidän isämme on Abraham.” Jeesus sanoi heille: ”Jos olette Abrahamin lapsia, niin tehkää Abrahamin tekoja.
40 Mutta nyt te tavoittelette minua tappaaksenne, ihmistä joka on puhunut teille totuuden, jonka olen kuullut Jumalalta. Abraham ei tehnyt näin.
41 Te teette isänne tekoja.” He sanoivat hänelle: ”Me emme ole haureudesta syntyneitä; meillä on yksi Isä, Jumala.”
42 Jeesus sanoi heille: ”Jos Jumala olisi teidän Isänne, niin te rakastaisitte minua, sillä Jumalan luota minä tulin ja olen täällä. Enkä suinkaan ole tullut omasta aloitteestani, vaan hän on lähettänyt minut.
43 Minkä vuoksi ette ymmärrä minun puhettani? Koska ette voi kuunnella minun sanaani.
44 Te olette isästänne Panettelijasta ja tahdotte tehdä isänne halujen mukaan. Hän oli tappaja alusta asti, eikä hän pysynyt lujana totuudessa, koska hänessä ei totuutta ole. Kun hän puhuu valhetta, hän puhuu oman taipumuksensa mukaan, sillä hän on valehtelija ja valheen isä.
45 Koska minä sitä vastoin sanon totuuden, te ette usko minua.
46 Kuka teistä todistaa minut syylliseksi syntiin? Jos puhun totuutta, niin miksi te ette usko minua?
47 Joka on Jumalasta, kuuntelee Jumalan sanoja. Tämän vuoksi te ette kuuntele, koska ette ole Jumalasta.”
48 Juutalaiset sanoivat hänelle vastaukseksi: ”Emmekö me sano oikein: sinä olet samarialainen, ja sinussa on demoni?”
49 Jeesus vastasi: ”Minussa ei ole demonia, vaan minä kunnioitan Isääni, ja te häpäisette minua.
50 Mutta minä en etsi kunniaa itselleni; on Yksi, joka etsii ja tuomitsee.
51 Totta totisesti minä sanon teille: jos joku noudattaa minun sanaani, hän ei tule ikinä näkemään kuolemaa.”
52 Juutalaiset sanoivat hänelle: ”Nyt me ainakin tiedämme, että sinussa on demoni. Abraham on kuollut, samoin profeetat, mutta sinä sanot: ’Jos joku noudattaa minun sanaani, hän ei tule ikinä maistamaan kuolemaa.’
53 Et kai sinä ole suurempi kuin isämme Abraham, joka on kuollut? Myös profeetat ovat kuolleet. Kuka sinä väität olevasi?”
54 Jeesus vastasi: ”Jos minä kirkastan itseni, minun kunniani ei ole mitään. Isäni kirkastaa minut, hän jonka te sanotte olevan Jumalanne,
55 ja kuitenkaan te ette ole tunteneet häntä. Mutta minä tunnen hänet. Ja jos sanoisin, etten tunne häntä, niin olisin teidän kaltaisenne, valehtelija. Mutta minä tunnen hänet ja noudatan hänen sanaansa.
56 Abraham, teidän isänne, iloitsi suuresti odottaessaan näkevänsä minun päiväni, ja hän näki sen ja iloitsi.”
57 Sen tähden juutalaiset sanoivat hänelle: ”Et ole vielä viisikymmenvuotias, ja silti olet nähnyt Abrahamin?”
58 Jeesus sanoi heille: ”Totta totisesti minä sanon teille: ennen kuin Abraham syntyi, olen minä ollut.”
59 Sen tähden he poimivat kiviä heittääkseen niillä häntä, mutta Jeesus kätkeytyi ja meni ulos temppelistä.
johannes 9
9 Kun hän oli kulkemassa eteenpäin, hän näki miehen, joka oli ollut sokea syntymästään saakka.
2 Ja hänen opetuslapsensa kysyivät häneltä: ”Rabbi, kuka teki syntiä, tämäkö vai hänen vanhempansa, niin että hän syntyi sokeana?”
3 Jeesus vastasi: ”Ei tämä tehnyt syntiä eivätkä hänen vanhempansa, vaan näin tapahtui, jotta Jumalan teot tehtäisiin ilmeisiksi hänen tapauksessaan.
4 Meidän täytyy tehdä lähettäjäni tekoja, kun vielä on päivä; tulee yö, jolloin kukaan ei voi tehdä työtä.
5 Niin kauan kuin olen maailmassa, olen maailman valo.”
6 Tämän sanottuaan hän sylkäisi maahan ja teki syljen avulla savea ja pani savensa miehen silmille
7 ja sanoi hänelle: ”Mene peseytymään Siloaminlammikkoon” (Siloam käännetään: Lähetetty). Ja niin hän meni ja peseytyi ja tuli näkevänä takaisin.
8 Sen tähden naapurit ja ne, jotka olivat aikaisemmin nähneet hänet kerjäläisenä, sanoivat: ”Eikö tämä ole se, jolla oli tapana istua kerjäämässä?”
9 Jotkut sanoivat: ”Hän se on.” Toiset sanoivat: ”Ei suinkaan, vaan hän on hänen näköisensä.” Mies itse sanoi: ”Minä se olen.”
10 Niinpä he sanoivat hänelle: ”Kuinka silmäsi sitten aukenivat?”
11 Hän vastasi: ”Se mies, jota kutsutaan Jeesukseksi, teki savea ja siveli sitä silmilleni ja sanoi minulle: ’Mene Siloamiin ja peseydy.’ Sen tähden minä menin ja peseydyin ja sain näköni.”
12 Tällöin he sanoivat hänelle: ”Missä se mies on?” Hän sanoi: ”En tiedä.”
13 He veivät hänet, entisen sokean, fariseusten luo.
14 Sinä päivänä, jona Jeesus teki saven ja avasi hänen silmänsä, oli muuten sapatti.
15 Tällä kertaa fariseuksetkin ryhtyivät siksi kyselemään häneltä, miten hän oli saanut näkönsä. Hän sanoi heille: ”Hän pani savea silmilleni, ja minä peseydyin ja näen.”
16 Sen tähden jotkut fariseuksista sanoivat: ”Ei tämä ole ihminen Jumalan luota, sillä hän ei noudata sapattia.” Toiset sanoivat: ”Kuinka voi ihminen, joka on syntinen, tehdä tuollaisia tunnusmerkkejä?” Heidän keskuudessaan oli siten jakauma.
17 Niin ollen he sanoivat jälleen sokealle: ”Mitä sinä sanot hänestä, koskapa hän avasi silmäsi?” Mies sanoi: ”Hän on profeetta.”
18 Juutalaiset eivät kuitenkaan uskoneet hänestä, että hän oli ollut sokea ja saanut näkönsä, ennen kuin kutsuivat näkönsä saaneen miehen vanhemmat.
19 Ja he kysyivät heiltä: ”Onko tämä teidän poikanne, jonka te sanotte syntyneen sokeana? Kuinka hän sitten nyt näkee?”
20 Silloin hänen vanhempansa sanoivat vastaukseksi: ”Me tiedämme, että tämä on meidän poikamme ja että hän syntyi sokeana.
21 Mutta me emme tiedä, kuinka hän nyt näkee, emmekä tiedä, kuka on avannut hänen silmänsä. Kysykää häneltä. Hän on täysi-ikäinen. Hänen on puhuttava itse.”
22 Hänen vanhempansa sanoivat tämän, koska he pelkäsivät juutalaisia, sillä juutalaiset olivat jo sopineet, että jos joku tunnusti hänet Kristukseksi, niin hänet tuli erottaa synagogasta.
23 Tämän vuoksi hänen vanhempansa sanoivat: ”Hän on täysi-ikäinen. Kyselkää häneltä.”
24 Sen tähden he kutsuivat sokeana olleen miehen toisen kerran ja sanoivat hänelle: ”Anna kunnia Jumalalle; me tiedämme, että tämä mies on syntinen.”
25 Hän vastasi vuorostaan: ”Onko hän syntinen, sitä en tiedä. Sen vain tiedän, että vaikka olin sokea, niin nyt minä näen.”
26 Sen tähden he sanoivat hänelle: ”Mitä hän teki sinulle? Kuinka hän avasi silmäsi?”
27 Hän vastasi heille: ”Johan minä sanoin teille, ettekä te kuunnelleet. Miksi te taas tahdotte kuulla sen? Ette kai tekin tahdo tulla hänen opetuslapsikseen?”
28 Tällöin he herjasivat häntä ja sanoivat: ”Sinä olet sen miehen opetuslapsi, mutta me olemme Mooseksen opetuslapsia.
29 Me tiedämme, että Jumala on puhunut Moosekselle, mutta tästä miehestä emme tiedä, mistä hän on.”
30 Mies sanoi heille vastaukseksi: ”Sehän tässä onkin ihmeellistä, että te ette tiedä, mistä hän on, ja kuitenkin hän avasi minun silmäni.
31 Me tiedämme, että Jumala ei kuuntele syntisiä, mutta jos joku on Jumalaa pelkäävä ja tekee hänen tahtonsa, niin häntä hän kuuntelee.
32 Vanhoista ajoista asti ei ole koskaan kuultu, että kukaan olisi avannut sokeana syntyneen silmiä.
33 Ellei tämä mies olisi Jumalan luota, niin hän ei voisi tehdä yhtään mitään.”
34 He sanoivat hänelle vastaukseksi: ”Sinä olet kokonaan synneissä syntynyt, ja sinäkö opetat meitä?” Ja he heittivät hänet ulos!
35 Jeesus kuuli, että he olivat heittäneet hänet ulos, ja tavattuaan hänet hän sanoi: ”Uskotko sinä Ihmisen Poikaan?”
36 Hän vastasi: ”Ja kuka hän on, herra, uskoakseni häneen?”
37 Jeesus sanoi hänelle: ”Sinä olet nähnyt hänet, ja hän on lisäksi se, joka parhaillaan puhuu kanssasi.”
38 Silloin hän sanoi: ”Minä uskon häneen, Herra.” Ja hän kumarsi häntä.
39 Ja Jeesus sanoi: ”Tätä tuomiota varten minä olen tullut tähän maailmaan: jotta ne, jotka eivät näe, näkisivät ja ne, jotka näkevät, tulisivat sokeiksi.”
40 Ne fariseuksista, jotka olivat hänen kanssaan, kuulivat tämän, ja he sanoivat hänelle: ”Emme kai mekin ole sokeita?”
41 Jeesus sanoi heille: ”Jos olisitte sokeita, teillä ei olisi syntiä. Mutta nyt te sanotte: ’Me näemme.’ Teidän syntinne pysyy.”
johannes 10
10 ”Totta totisesti minä sanon teille: joka ei mene lammastarhaan ovesta, vaan kiipeää sinne muualta, se on varas ja ryöstäjä.
2 Mutta se, joka menee sisään ovesta, on lampaiden paimen.
3 Tälle ovenvartija avaa, ja lampaat kuuntelevat hänen ääntään, ja hän kutsuu omia lampaitaan nimeltä ja johdattaa ne ulos.
4 Kun hän on saanut kaikki omansa ulos, hän kulkee niiden edellä, ja lampaat seuraavat häntä, koska ne tuntevat hänen äänensä.
5 Vierasta ne eivät missään tapauksessa seuraa, vaan pakenevat häntä, koska ne eivät tunne vieraiden ääntä.”
6 Jeesus puhui heille tämän vertauksen, mutta he eivät ymmärtäneet, mitä ne asiat tarkoittivat, joita hän heille puhui.
7 Sen tähden Jeesus sanoi jälleen: ”Totta totisesti minä sanon teille: minä olen lampaiden ovi.
8 Kaikki ne, jotka ovat tulleet minun sijastani, ovat varkaita ja ryöstäjiä, mutta lampaat eivät ole kuunnelleet heitä.
9 Minä olen ovi; se, joka menee sisään minun kauttani, pelastuu, ja hän menee sisälle ja ulos ja löytää laitumen.
10 Varas ei tule muuta kuin varastamaan ja tappamaan ja tuhoamaan. Minä olen tullut, jotta heillä olisi elämä ja olisi se runsaana.
11 Minä olen se hyvä paimen; hyvä paimen antaa sielunsa lampaiden puolesta.
12 Palkkalainen, joka ei ole paimen ja jonka omia lampaat eivät ole, näkee suden tulevan ja jättää lampaat ja pakenee – ja susi sieppaa ja hajottaa ne –
13 koska hän on palkkalainen eikä välitä lampaista.
14 Minä olen se hyvä paimen, ja minä tunnen lampaani, ja minun lampaani tuntevat minut,
15 niin kuin Isä tuntee minut ja minä tunnen Isän, ja minä annan sieluni lampaiden puolesta.
16 Ja minulla on muita lampaita, jotka eivät ole tästä tarhasta; nekin minun täytyy tuoda, ja ne kuuntelevat minun ääntäni, ja niistä tulee yksi lauma, yksi paimen.
17 Tämän vuoksi Isä rakastaa minua, koska minä annan sieluni, jotta saisin sen takaisin.
18 Kukaan ei ole ottanut sitä minulta pois, vaan minä annan sen omasta aloitteestani. Minulla on valta antaa se, ja minulla on valta saada se takaisin. Tästä olen saanut käskyn Isältäni.”
19 Nämä sanat aiheuttivat jälleen jakauman juutalaisten keskuudessa.
20 Monet heistä sanoivat: ”Hänessä on demoni, ja hän on hullu. Miksi te kuuntelette häntä?”
21 Toiset sanoivat: ”Nämä eivät ole demonin riivaaman miehen sanoja. Ei kai demoni voi avata sokeiden silmiä?”
22 Silloin oli Jerusalemissa vihkimisjuhla. Oli talviaika,
23 ja Jeesus käveli temppelissä Salomon pylväskäytävässä.
24 Sen tähden juutalaiset ympäröivät hänet ja sanoivat hänelle: ”Kuinka kauan pidät sieluamme jännityksessä? Jos sinä olet Kristus, niin sano se meille suoraan.”
25 Jeesus vastasi heille: ”Minä sanoin teille, ja silti ette usko. Ne teot, joita minä teen Isäni nimessä, ne todistavat minusta.
26 Mutta te ette usko, koska ette ole minun lampaitani.
27 Minun lampaani kuuntelevat minun ääntäni, ja minä tunnen ne, ja ne seuraavat minua.
28 Ja minä annan heille ikuisen elämän, eivätkä he ikinä tuhoudu, eikä kukaan sieppaa heitä minun kädestäni.
29 Se, mitä Isäni on antanut minulle, on suurempaa kuin kaikki muu, eikä kukaan voi siepata heitä Isän kädestä.
30 Minä ja Isä olemme yhtä.”
31 Jälleen juutalaiset poimivat kiviä kivittääkseen hänet.
32 Jeesus vastasi heille: ”Olen näyttänyt teille Isältä monia hyviä tekoja. Mikä noista teoista on se, jonka vuoksi kivitätte minut?”
33 Juutalaiset vastasivat hänelle: ”Emme kivitä sinua minkään hyvän teon, vaan rienauksen vuoksi, koskapa sinä, vaikka olet ihminen, teet itsesi jumalaksi.”
34 Jeesus vastasi heille: ”Eikö Lakiinne ole kirjoitettu: ’Minä sanoin: ”Te olette jumalia”’?
35 Jos hän sanoi ’jumaliksi’ niitä, joita vastaan Jumalan sana tuli, eikä Raamattua voida tehdä mitättömäksi,
36 niin sanotteko te minulle, jonka Isä on pyhittänyt ja lähettänyt maailmaan: ’Sinä rienaat’, koska sanoin: olen Jumalan Poika?
37 Jos en tee Isäni tekoja, älkää uskoko minua.
38 Mutta jos teen niitä, niin vaikka ette uskokaan minua, uskokaa tekoja, jotta tulisitte tietämään ja tietäisitte jatkuvasti, että Isä on minun yhteydessäni ja minä olen Isän yhteydessä.”
39 Sen tähden he yrittivät jälleen ottaa hänet kiinni, mutta hän pääsi pois heidän ulottuviltaan.
40 Niin hän meni taas Jordanin toiselle puolelle paikkaan, jossa Johannes aluksi kastoi, ja majaili siellä.
41 Ja monet tulivat hänen luokseen, ja he sanoivat: ”Johannes ei tosiaankaan tehnyt yhtään ainoata tunnusmerkkiä, mutta kaikki, mitä Johannes sanoi tästä miehestä, on ollut totta.”
42 Ja monet uskoivat häneen siellä.
johannes 11
11 Mutta eräs mies, Lasarus Betaniasta, Marian ja hänen sisarensa Martan kylästä, oli sairaana.
2 Kyseessä oli se Maria, joka siveli Herraan hyvänhajuista öljyä ja pyyhki hänen jalkansa kuiviksi hiuksillaan; hänen veljensä Lasarus oli sairaana.
3 Sen tähden hänen sisarensa lähettivät sanomaan hänelle: ”Herra, katso, se johon olet kiintynyt, on sairaana.”
4 Mutta kun Jeesus kuuli sen, hän sanoi: ”Tämä sairaus ei ole kuolemaksi, vaan Jumalan kunniaksi, jotta Jumalan Poika kirkastettaisiin sen välityksellä.”
5 Ja Jeesus rakasti Marttaa ja hänen sisartaan ja Lasarusta.
6 Mutta kun hän kuuli, että hän oli sairaana, niin hän viipyi silti kaksi päivää siinä paikassa, missä hän oli.
7 Tämän jälkeen hän sitten sanoi opetuslapsille: ”Mennään taas Juudeaan.”
8 Opetuslapset sanoivat hänelle: ”Rabbi, juuri äsken juudealaiset yrittivät kivittää sinut, ja taasko olet menossa sinne?”
9 Jeesus vastasi: ”Eikö päivänvaloa ole kaksitoista tuntia? Jos joku vaeltaa päivänvalossa, niin hän ei törmää mihinkään, koska hän näkee tämän maailman valon.
10 Mutta jos joku vaeltaa yöllä, niin hän törmää johonkin, koska valo ei ole hänessä.”
11 Tämän hän sanoi, ja sen jälkeen hän sanoi heille: ”Ystävämme Lasarus on vaipunut uneen, mutta minä menen sinne herättämään hänet unesta.”
12 Sen tähden opetuslapset sanoivat hänelle: ”Herra, jos hän on vaipunut uneen, niin hän tulee terveeksi.”
13 Jeesus oli kuitenkin puhunut hänen kuolemastaan. Mutta he luulivat hänen puhuneen unessa nukkumisesta.
14 Niinpä Jeesus sanoi heille silloin suoraan: ”Lasarus on kuollut,
15 ja minä iloitsen teidän takianne, etten ollut siellä, jotta uskoisitte. Mutta mennään hänen luokseen.”
16 Sen tähden Tuomas, jota kutsuttiin Kaksoseksi, sanoi opetuslapsitovereilleen: ”Mennään mekin kuollaksemme hänen kanssaan.”
17 Näin ollen kun Jeesus saapui, hän totesi hänen olleen jo neljä päivää muistohaudassa.
18 Mutta Betania oli lähellä Jerusalemia, noin kolmen kilometrin päässä.
19 Niinpä monia juutalaisia oli tullut Martan ja Marian luo lohduttamaan heitä heidän veljensä johdosta.
20 Kun Martta kuuli, että Jeesus oli tulossa, hän meni sen tähden häntä vastaan, mutta Maria jäi istumaan kotiin.
21 Niin Martta sanoi Jeesukselle: ”Herra, jos olisit ollut täällä, niin veljeni ei olisi kuollut.
22 Ja silti tiedän nytkin, että Jumala antaa sinulle niin paljon kuin sinä Jumalalta pyydät.”
23 Jeesus sanoi hänelle: ”Veljesi tulee nousemaan ylös.”
24 Martta sanoi hänelle: ”Tiedän, että hän nousee ylösnousemuksessa viimeisenä päivänä.”
25 Jeesus sanoi hänelle: ”Minä olen ylösnousemus ja elämä. Joka uskoo minuun, tulee elämään, vaikka hän kuoleekin;
26 eikä yksikään, joka elää ja uskoo minuun, tule ikinä kuolemaan. Uskotko tämän?”
27 Hän sanoi hänelle: ”Uskon, Herra; minä olen uskonut, että sinä olet Kristus, Jumalan Poika, se maailmaan tuleva.”
28 Ja tämän sanottuaan hän meni pois ja kutsui sisarensa Marian sanoen salaa: ”Opettaja on täällä ja kutsuu sinua.”
29 Kun tämä kuuli sen, hän nousi nopeasti ja lähti hänen luokseen.
30 Jeesus ei ollut näet vielä tullut kylään, vaan oli yhä siinä paikassa, missä Martta oli hänet kohdannut.
31 Sen tähden kun ne juutalaiset, jotka olivat Marian kanssa talossa ja lohduttivat häntä, näkivät hänen nopeasti nousevan ja menevän ulos, he seurasivat häntä, koska otaksuivat, että hän oli menossa muistohaudalle itkeäkseen siellä.
32 Ja kun Maria saapui sinne, missä Jeesus oli, ja näki hänet, niin hän lankesi hänen jalkoihinsa ja sanoi hänelle: ”Herra, jos olisit ollut täällä, veljeni ei olisi kuollut.”
33 Kun nyt Jeesus näki hänen itkevän ja hänen kanssaan tulleiden juutalaisten itkevän, niin hän huokaisi hengessään ja joutui liikutuksen valtaan,
34 ja hän sanoi: ”Mihin olette panneet hänet?” He sanoivat hänelle: ”Herra, tule katsomaan.”
35 Jeesus puhkesi kyyneliin.
36 Sen tähden juutalaiset alkoivat sanoa: ”Katso, miten kiintynyt hän oli häneen!”
37 Mutta jotkut heistä sanoivat: ”Eikö tämä, joka avasi sokean silmät, kyennyt estämään tätä kuolemasta?”
38 Niin Jeesus, huokaistuaan jälleen sisimmässään, tuli muistohaudalle. Se oli oikeastaan luola, ja sitä vasten oli kivi.
39 Jeesus sanoi: ”Ottakaa kivi pois.” Vainajan sisar Martta sanoi hänelle: ”Herra, hänen täytyy jo haista, sillä on neljäs päivä.”
40 Jeesus sanoi hänelle: ”Enkö sanonut sinulle, että jos uskoisit, niin näkisit Jumalan kirkkauden?”
41 Niinpä he ottivat kiven pois. Jeesus nosti nyt silmänsä taivasta kohti ja sanoi: ”Isä, kiitän sinua siitä, että olet kuullut minua.
42 Tosin minä tiesin, että aina kuulet minua, mutta puhuin ympärillä seisovan ihmisjoukon vuoksi, jotta he uskoisivat, että sinä olet lähettänyt minut.”
43 Ja tämän sanottuaan hän huusi suurella äänellä: ”Lasarus, tule ulos!”
44 Kuolleena ollut tuli ulos jalat ja kädet kääreisiin sidottuina, ja hänen kasvojensa ympärille oli sidottu liina. Jeesus sanoi heille: ”Päästäkää hänet kääreistä ja antakaa hänen mennä.”
45 Monet juutalaisista, jotka olivat tulleet Marian luo ja näkivät, mitä Jeesus teki, uskoivat sen tähden häneen,
46 mutta jotkut heistä menivät fariseusten luo ja kertoivat heille, mitä Jeesus oli tehnyt.
47 Sen johdosta ylipapit ja fariseukset kokosivat sanhedrinin ja sanoivat: ”Mitä meidän pitää tehdä, sillä tämä mies tekee monia tunnusmerkkejä?
48 Jos annamme hänen olla tällä tavoin, niin kohta kaikki uskovat häneen, ja roomalaiset tulevat ja ottavat pois sekä paikkamme että kansakuntamme.”
49 Mutta eräs heistä, Kaifas, joka oli sinä vuonna ylimmäisenä pappina, sanoi heille: ”Te ette tiedä yhtään mitään
50 ettekä ajattele teille olevan hyödyksi, että yksi ihminen kuolee kansan edestä eikä että koko kansakunta tuhoutuu.”
51 Tätä hän ei kuitenkaan sanonut omasta aloitteestaan, vaan koska hän oli sinä vuonna ylimmäisenä pappina, hän profetoi, että Jeesuksen oli määrä kuolla kansakunnan puolesta,
52 eikä vain kansakunnan puolesta, vaan myös kootakseen hajaantuneet Jumalan lapset yhteen.
53 Sen tähden he neuvottelivat siitä päivästä lähtien tappaakseen hänet.
54 Tämän johdosta Jeesus ei enää kulkenut julkisesti juutalaisten keskuudessa, vaan hän poistui sieltä lähellä erämaata olevalle seudulle, Efraimiksi kutsuttuun kaupunkiin, ja sinne hän jäi opetuslasten kanssa.
55 Mutta juutalaisten pesah oli lähellä, ja monet menivät maaseudulta ylös Jerusalemiin ennen pesahia puhdistautuakseen palvontamenojen mukaan.
56 Sen tähden he etsiskelivät Jeesusta ja sanoivat toisilleen seisoessaan temppelissä: ”Mitä mieltä olette? Ettäkö hän ei tule juhlaan lainkaan?”
57 Ylipapit ja fariseukset olivat näet antaneet käskyjä, että jos joku saisi tietää, missä hän oli, niin hänen tulisi antaa se ilmi, jotta he ottaisivat hänet kiinni.
johannes 12
12 Niin Jeesus saapui kuusi päivää ennen pesahia Betaniaan, jossa Jeesuksen kuolleista herättämä Lasarus oli.
2 Sen tähden hänelle tarjottiin siellä illalliset, ja Martta oli palvelemassa, mutta Lasarus oli yksi niistä, jotka olivat pitkällään pöydän ääressä hänen kanssaan.
3 Niin Maria otti kolmanneskilon hyvänhajuista öljyä, aitoa nardusta, hyvin kallisarvoista, ja hän siveli sitä Jeesuksen jalkoihin ja pyyhki hänen jalkansa kuiviksi hiuksillaan. Talo täyttyi hyvänhajuisen öljyn tuoksusta.
4 Mutta Juudas Iskariot, yksi hänen opetuslapsistaan, joka oli kavaltamaisillaan hänet, sanoi:
5 ”Minkä vuoksi tätä hyvänhajuista öljyä ei myyty kolmestasadasta denaarista ja annettu köyhille?”
6 Hän ei sanonut tätä kuitenkaan siksi, että hän välitti köyhistä, vaan siksi, että hän oli varas ja piti hallussaan kassalipasta ja hänellä oli tapana viedä, mitä siihen oli pantu.
7 Sen tähden Jeesus sanoi: ”Anna hänen olla, jotta hän toimittaisi tämän hautaamiseni päivää silmällä pitäen.
8 Sillä köyhät teillä on aina parissanne, mutta minua teillä ei ole aina.”
9 Niin suuri joukko juutalaisia sai tietää, että hän oli siellä, ja he tulivat, eivät vain Jeesuksen vuoksi, vaan myös nähdäkseen Lasaruksen, jonka hän oli herättänyt kuolleista.
10 Ylipapit neuvottelivat nyt tappaakseen Lasaruksenkin,
11 koska hänen takiaan monet juutalaiset menivät sinne ja uskoivat Jeesukseen.
12 Kun juhlaan tullut suuri ihmisjoukko seuraavana päivänä kuuli, että Jeesus oli tulossa Jerusalemiin,
13 he ottivat palmujen oksia ja menivät häntä vastaan. Ja he alkoivat huutaa: ”Oi pelasta! Siunattu on hän, joka tulee Jehovan nimessä, niin, Israelin kuningas!”
14 Mutta kun Jeesus oli löytänyt nuoren aasin, hän istui sen selkään, niin kuin on kirjoitettu:
15 ”Älä pelkää, Siionin tytär. Katso! Kuninkaasi on tulossa aasin varsan selässä istuen.”
16 Näitä seikkoja hänen opetuslapsensa eivät aluksi panneet merkille, mutta kun Jeesus oli kirkastettu, niin he muistivat, että nämä asiat oli kirjoitettu hänestä ja että he olivat tehneet nämä hänelle.
17 Niin ihmisjoukko, joka oli hänen kanssaan, kun hän kutsui Lasaruksen muistohaudasta ja herätti hänet kuolleista, todisti jatkuvasti.
18 Tämän vuoksi ihmisjoukko myös meni häntä vastaan, koska se kuuli hänen tehneen tämän tunnusmerkin.
19 Sen tähden fariseukset sanoivat keskenään: ”Te huomaatte, ettette saa aikaan yhtään mitään. Katso! Maailma on mennyt hänen peräänsä.”
20 Mutta niiden joukossa, jotka olivat tulleet ylös juhlaan palvomaan, oli joitakin kreikkalaisia.
21 Niinpä nämä lähestyivät Filippusta, joka oli Galilean Betsaidasta, ja he alkoivat pyytää häneltä sanoen: ”Herra, me tahdomme nähdä Jeesuksen.”
22 Filippus tuli ja puhui Andreaalle. Andreas ja Filippus tulivat ja puhuivat Jeesukselle.
23 Mutta Jeesus vastasi heille sanoen: ”Hetki on tullut, jolloin Ihmisen Poika kirkastetaan.
24 Totta totisesti minä sanon teille: ellei vehnänjyvä putoa maahan ja kuole, se jää vain yhdeksi jyväksi, mutta jos se kuolee, se kantaa paljon hedelmää.
25 Joka on mieltynyt sieluunsa, tuhoaa sen, mutta joka vihaa sieluaan tässä maailmassa, tulee varjelemaan sen ikuiseen elämään.
26 Jos joku haluaa palvella minua, hän seuratkoon minua, ja missä minä olen, siellä minun palvelijanikin tulee olemaan. Jos joku haluaa palvella minua, niin Isä tulee kunnioittamaan häntä.
27 Nyt minun sieluni on levoton, ja mitä minun pitää sanoa? Isä, pelasta minut tästä hetkestä. Sittenkin, tämän vuoksihan olen tullut tähän hetkeen.
28 Isä, kirkasta nimesi.” Sen tähden taivaasta tuli ääni: ”Olen kirkastanut sen ja olen kirkastava sen jälleen.”
29 Tämän johdosta ihmisjoukko, joka seisoi ympärillä ja kuuli sen, sanoi, että ukkonen oli jylissyt. Toiset sanoivat: ”Hänelle on puhunut enkeli.”
30 Jeesus sanoi vastaukseksi: ”Ei tämä ääni ole kuulunut minun tähteni, vaan teidän tähtenne.
31 Nyt on käynnissä tämän maailman tuominta; nyt tämän maailman hallitsija tullaan heittämään ulos.
32 Ja kuitenkin minä, jos minut kohotetaan maasta, olen vetävä kaikenlaisia ihmisiä luokseni.”
33 Tämän hän todellisuudessa sanoi osoittaakseen, millaisella kuolemalla hän kohta kuolisi.
34 Niinpä ihmisjoukko vastasi hänelle: ”Me olemme kuulleet Laista, että Kristus pysyy ikuisesti, ja kuinka sinä sanot, että Ihmisen Poika täytyy kohottaa? Kuka tämä Ihmisen Poika on?”
35 Jeesus sanoi sen tähden heille: ”Valo on teidän keskuudessanne enää vähän aikaa. Vaeltakaa niin kauan kuin teillä on valo, jottei pimeys saa teitä valtaansa; ja joka vaeltaa pimeydessä, ei tiedä, mihin hän on menossa.
36 Niin kauan kuin teillä on valo, uskokaa valoon tullaksenne valon pojiksi.” Tämän Jeesus puhui ja meni pois ja kätkeytyi heiltä.
37 Mutta vaikka hän oli tehnyt niin monia tunnusmerkkejä heidän edessään, he eivät uskoneet häneen,
38 joten täyttyi profeetta Jesajan sana, jonka hän sanoi: ”Jehova, kuka on uskonut siihen, minkä olemme kuulleet? Ja kenelle Jehovan käsivarsi on paljastettu?”
39 Syy siihen, että he eivät voineet uskoa, on, että Jesaja sanoi vielä:
40 ”Hän on sokaissut heidän silmänsä ja paaduttanut heidän sydämensä, jotta he eivät näkisi silmillään eivätkä tajuaisi sydämellään eivätkä kääntyisi enkä minä parantaisi heitä.”
41 Jesaja sanoi tämän, koska hän näki hänen kirkkautensa, ja hän puhui hänestä.
42 Kaikesta huolimatta monet hallitusmiehistäkin todella uskoivat häneen, mutta fariseusten takia he eivät tunnustaneet häntä, jottei heitä olisi erotettu synagogasta;
43 sillä he rakastivat ihmisten kunniaa enemmän kuin itse Jumalan kunniaa.
44 Mutta Jeesus korotti äänensä ja sanoi: ”Joka uskoo minuun, ei usko ainoastaan minuun, vaan myös häneen, joka on lähettänyt minut,
45 ja joka näkee minut, näkee myös hänet, joka on lähettänyt minut.
46 Minä olen tullut valoksi maailmaan, jottei kukaan, joka uskoo minuun, jäisi pimeyteen.
47 Mutta jos joku kuulee minun sanani eikä pidä niitä, niin minä en tuomitse häntä, sillä en ole tullut tuomitsemaan maailmaa, vaan pelastamaan maailman.
48 Joka hylkää minut eikä ota minun sanojani vastaan, sillä on tuomitsijansa. Se sana, jonka olen puhunut, tuomitsee hänet viimeisenä päivänä;
49 sillä minä en ole puhunut omasta aloitteestani, vaan Isä itse, joka on lähettänyt minut, on antanut minulle käskyn siitä, mitä minun pitää sanoa ja mitä puhua.
50 Tiedän myös, että hänen käskynsä merkitsee ikuista elämää. Sen tähden minkä minä puhun, sen puhun niin kuin Isä on minulle sanonut.”
johannes 13
13 Koska nyt Jeesus tiesi ennen pesah-juhlaa, että hänen hetkensä siirtyä tästä maailmasta Isän luo oli tullut, niin hän, joka oli rakastanut omiaan, jotka olivat maailmassa, rakasti heitä loppuun asti.
2 Niinpä illallisen ollessa meneillään, Panettelijan jo pantua Juudas Iskariotin, Simonin pojan, sydämeen, että tämä kavaltaisi hänet,
3 hän, koska hän tiesi, että Isä oli antanut kaiken hänen käsiinsä ja että hän oli tullut Jumalan luota ja oli menossa Jumalan luo,
4 nousi illalliselta ja pani päällysvaippansa syrjään. Ja hän otti pyyhkeen ja vyötti itsensä.
5 Sen jälkeen hän pani vettä vatiin ja rupesi pesemään opetuslasten jalkoja ja kuivaamaan niitä pyyhkeellä, jolla oli vyöttäytynyt.
6 Ja niin hän tuli Simon Pietarin kohdalle. Tämä sanoi hänelle: ”Herra, sinäkö peset minun jalkani?”
7 Jeesus sanoi hänelle vastaukseksi: ”Mitä minä teen, sitä sinä et ymmärrä nyt, mutta sinä ymmärrät tämän jälkeen.”
8 Pietari sanoi hänelle: ”Et ikinä pese minun jalkojani.” Jeesus vastasi hänelle: ”Ellen pese sinua, sinulla ei ole mitään osuutta minun kanssani.”
9 Simon Pietari sanoi hänelle: ”Herra, ei vain minun jalkojani, vaan myös kädet ja pää.”
10 Jeesus sanoi hänelle: ”Joka on kylpenyt, ei tarvitse muuta kuin että hänen jalkansa pestään, niin hän on kokonaan puhdas. Ja te olette puhtaat, mutta ette kaikki.”
11 Hän näet tiesi sen, joka kavaltaisi hänet. Tämän vuoksi hän sanoi: ”Ette kaikki ole puhtaita.”
12 Kun hän sitten oli pessyt heidän jalkansa ja pannut päällysvaippansa ylleen ja laskeutunut jälleen pöydän ääreen, hän sanoi heille: ”Tiedättekö, mitä olen teille tehnyt?
13 Te puhuttelette minua ’Opettajaksi’ ja ’Herraksi’, ja oikein te puhutte, sillä sellainen minä olen.
14 Jos siis minä, vaikka olen Herra ja Opettaja, pesin teidän jalkanne, niin teidänkin pitäisi pestä toistenne jalat.
15 Sillä minä annoin teille mallin, jotta tekin tekisitte niin kuin minä tein teille.
16 Totta totisesti minä sanon teille: orja ei ole isäntäänsä suurempi eikä lähetetty lähettäjäänsä suurempi.
17 Jos tiedätte nämä, niin olette onnellisia, jos teette ne.
18 En puhu teistä kaikista; minä tunnen ne, jotka olen valinnut. Mutta näin on, jotta tämä raamatunkohta täyttyisi: ’Se, joka söi minun leipääni, on nostanut kantapäänsä minua vastaan.’
19 Tästä eteenpäin puhun teille siitä, ennen kuin se tapahtuu, jotta kun se tapahtuu, te uskoisitte, että minä olen se.
20 Totta totisesti minä sanon teille: joka ottaa vastaan sen, jonka lähetän, ottaa vastaan myös minut. Se taas, joka ottaa vastaan minut, ottaa vastaan myös hänet, joka on lähettänyt minut.”
21 Tämän sanottuaan Jeesus tuli levottomaksi hengessään, ja hän todisti ja sanoi: ”Totta totisesti minä sanon teille: yksi teistä kavaltaa minut.”
22 Opetuslapset alkoivat katsoa toisiinsa epätietoisina siitä, kenestä hän sen sanoi.
23 Jeesuksen poven edessä oli pitkällään yksi hänen opetuslapsistaan, ja Jeesus rakasti häntä.
24 Sen tähden Simon Pietari nyökkäsi tälle ja sanoi hänelle: ”Sano, kuka se on, josta hän puhuu.”
25 Niin tämä nojautui taaksepäin Jeesuksen rintaa vasten ja sanoi hänelle: ”Herra, kuka se on?”
26 Sen tähden Jeesus vastasi: ”Se on se, jolle minä annan sen suupalan, jonka kastan.” Ja niin, kastettuaan suupalan, hän otti ja antoi sen Juudakselle, Simon Iskariotin pojalle.
27 Ja silloin, sen suupalan jälkeen, häneen meni Saatana. Niinpä Jeesus sanoi hänelle: ”Mitä teet, tee nopeammin.”
28 Mutta yksikään noista pöydän ääressä pitkällään olevista ei tiennyt, mitä varten hän tämän hänelle sanoi.
29 Jotkut näet luulivat, koska kassalipas oli Juudaksella, että Jeesus sanoi hänelle: ”Osta, mitä me tarvitsemme juhlaa varten”, tai että hänen tulisi antaa jotakin köyhille.
30 Niinpä hän suupalan saatuaan meni heti ulos. Ja oli yö.
31 Kun hän siis oli mennyt ulos, Jeesus sanoi: ”Nyt Ihmisen Poika kirkastetaan, ja Jumala kirkastetaan hänen yhteydessään.
32 Ja Jumala itse tulee kirkastamaan hänet ja tulee kirkastamaan hänet heti.
33 Lapsukaiset, olen teidän kanssanne enää vähän aikaa. Te tulette etsimään minua, ja niin kuin sanoin juutalaisille: ’Minne minä menen, sinne te ette voi tulla’, sanon nyt teillekin.
34 Minä annan teille uuden käskyn, että rakastatte toisianne; että niin kuin minä olen rakastanut teitä, tekin rakastatte toisianne.
35 Tästä kaikki tuntevat teidät minun opetuslapsikseni, jos teillä on rakkaus keskuudessanne.”
36 Simon Pietari sanoi hänelle: ”Herra, mihin olet menossa?” Jeesus vastasi: ”Minne olen menossa, sinne et voi seurata minua nyt, mutta seuraat myöhemmin.”
37 Pietari sanoi hänelle: ”Herra, minkä vuoksi en voi seurata sinua nyt? Minä annan sieluni sinun puolestasi.”
38 Jeesus vastasi: ”Sinäkö annat sielusi minun puolestani? Totta totisesti minä sanon sinulle: ei varmasti tule kukko kiekumaan, ennen kuin olet kieltänyt minut kolmesti.”
johannes 14
14 ”Älköön sydämenne tulko levottomaksi. Uskokaa Jumalaan, uskokaa myös minuun.
2 Isäni talossa on monta asuinsijaa. Ellei olisi, niin olisin sanonut sen teille, sillä olen menossa valmistamaan teille sijaa.
3 Ja jos menen ja valmistan teille sijan, niin tulen jälleen ja otan teidät kotiin luokseni, jotta tekin olisitte siellä, missä minä olen.
4 Ja minne minä olen menossa, tien sinne te tiedätte.”
5 Tuomas sanoi hänelle: ”Herra, emme tiedä, mihin olet menossa. Kuinka tiedämme tien?”
6 Jeesus sanoi hänelle: ”Minä olen tie ja totuus ja elämä. Kukaan ei tule Isän luo muuten kuin minun kauttani.
7 Jos olisitte tunteneet minut, olisitte tunteneet Isänikin; tästä lähin te tunnette hänet ja olette nähneet hänet.”
8 Filippus sanoi hänelle: ”Herra, näytä meille Isä, niin se riittää meille.”
9 Jeesus sanoi hänelle: ”Niin kauan aikaa olen ollut teidän kanssanne, ja etkö ole kuitenkaan tullut tuntemaan minua, Filippus? Joka on nähnyt minut, on nähnyt myös Isän. Kuinka sinä sitten sanot: ’Näytä meille Isä’?
10 Etkö usko, että minä olen Isän yhteydessä ja Isä on minun yhteydessäni? Niitä asioita, jotka minä sanon teille, en puhu omasta aloitteestani, vaan Isä, joka pysyy minun yhteydessäni, tekee tekojaan.
11 Uskokaa minua, että minä olen Isän yhteydessä ja Isä on minun yhteydessäni; jos ette, niin uskokaa itse tekojen vuoksi.
12 Totta totisesti minä sanon teille: joka uskoo minuun, sekin tulee tekemään niitä tekoja, joita minä teen, ja hän tulee tekemään suurempia tekoja kuin nämä, sillä minä olen menossa Isän luo.
13 Ja mitä pyydättekin minun nimessäni, sen minä teen, jotta Isä kirkastettaisiin Pojan yhteydessä.
14 Jos pyydätte mitä tahansa minun nimessäni, niin teen sen.
15 Jos rakastatte minua, niin noudatatte minun käskyjäni,
16 ja minä pyydän Isältä, ja hän antaa teille toisen auttajan olemaan kanssanne ikuisesti,
17 totuuden hengen, jota maailma ei voi ottaa vastaan, koska se ei näe sitä eikä tunne sitä. Te tunnette sen, koska se pysyy teidän luonanne ja on teissä.
18 En jätä teitä orvoiksi. Minä tulen teidän luoksenne.
19 Vielä vähän aikaa, niin maailma ei enää minua näe, mutta te tulette näkemään minut, koska minä elän ja te tulette elämään.
20 Sinä päivänä te tiedätte, että minä olen Isäni yhteydessä ja te olette minun yhteydessäni ja minä olen teidän yhteydessänne.
21 Se, jolla on minun käskyni ja joka noudattaa niitä, on se, joka rakastaa minua. Sitä taas, joka rakastaa minua, minun Isäni rakastaa, ja minä rakastan häntä ja näytän itseni hänelle selvästi.”
22 Juudas, ei Iskariot, sanoi hänelle: ”Herra, mitä on tapahtunut, niin että sinä aiot näyttää itsesi selvästi meille etkä maailmalle?”
23 Jeesus sanoi hänelle vastaukseksi: ”Jos joku rakastaa minua, niin hän noudattaa minun sanaani, ja minun Isäni rakastaa häntä, ja me tulemme hänen luokseen ja teemme hänen luokseen asuinsijamme.
24 Joka ei rakasta minua, se ei noudata minun sanojani; ja se sana, jonka kuulette, ei ole minun, vaan Isän, joka on lähettänyt minut.
25 Olen puhunut nämä asiat teille viipyessäni teidän luonanne.
26 Mutta auttaja, pyhä henki, jonka Isä tulee lähettämään minun nimessäni, se opettaa teille kaikki ja palauttaa mieleenne kaiken, minkä minä olen teille sanonut.
27 Minä jätän teille rauhan, annan teille oman rauhani. En minä anna sitä teille sillä tavoin kuin maailma sen antaa. Älköön sydämenne tulko levottomaksi älköönkä arkailko pelosta.
28 Te kuulitte, että minä sanoin teille: minä menen pois ja tulen takaisin teidän luoksenne. Jos rakastaisitte minua, niin te iloitsisitte siitä, että menen Isän luo, sillä Isä on minua suurempi.
29 Nyt olen siis sanonut sen teille, ennen kuin se tapahtuu, jotta uskoisitte, kun se tapahtuu.
30 En puhu enää paljon teidän kanssanne, sillä maailman hallitsija on tulossa. Ja hänellä ei ole mitään otetta minuun,
31 mutta jotta maailma tietäisi, että minä rakastan Isää, minä teen juuri niin kuin Isä on antanut minulle käskyn tehdä. Nouskaa, lähdetään täältä.
johannes 15
15 Minä olen tosi viiniköynnös, ja Isäni on viljelijä.
2 Jokaisen minussa olevan oksan, joka ei kanna hedelmää, hän ottaa pois, ja jokaisen, joka kantaa hedelmää, hän puhdistaa, jotta se kantaisi enemmän hedelmää.
3 Te olette jo puhtaat sen sanan takia, jonka olen puhunut teille.
4 Pysykää minun yhteydessäni, niin minä pysyn teidän yhteydessänne. Niin kuin oksa ei voi kantaa hedelmää itsestään, ellei se pysy viiniköynnöksessä, niin ette tekään voi, ellette pysy minun yhteydessäni.
5 Minä olen viiniköynnös, te olette oksat. Joka pysyy minun yhteydessäni ja jonka yhteydessä minä pysyn, se kantaa paljon hedelmää, sillä minusta erossa ette voi tehdä yhtään mitään.
6 Jos joku ei pysy minun yhteydessäni, niin hänet heitetään pois kuin oksa, ja hän kuivettuu; ja nuo oksat kootaan ja heitetään tuleen, ja ne palavat.
7 Jos pysytte minun yhteydessäni ja minun sanani pysyvät teissä, niin pyytäkää mitä hyvänsä tahdotte, ja se tapahtuu teille.
8 Siinä Isäni kirkastetaan, että te kannatte jatkuvasti paljon hedelmää ja osoittaudutte minun opetuslapsikseni.
9 Niin kuin Isä on rakastanut minua ja minä olen rakastanut teitä, pysykää minun rakkaudessani.
10 Jos noudatatte minun käskyjäni, niin te pysytte minun rakkaudessani, niin kuin minä olen noudattanut Isän käskyjä ja pysyn hänen rakkaudessaan.
11 Olen puhunut teille nämä asiat, jotta minun iloni olisi teissä ja teidän ilonne tulisi täydeksi.
12 Tämä on minun käskyni, että te rakastatte toisianne niin kuin minä olen rakastanut teitä.
13 Kenelläkään ei ole suurempaa rakkautta kuin se, että joku antaa sielunsa ystäviensä puolesta.
14 Te olette minun ystäviäni, jos teette, mitä minä käsken teitä tekemään.
15 En sano teitä enää orjiksi, sillä orja ei tiedä, mitä hänen isäntänsä tekee. Mutta olen sanonut teitä ystäviksi, koska olen tehnyt teille tunnetuksi kaiken, minkä olen kuullut Isältäni.
16 Te ette valinneet minua, vaan minä valitsin teidät, ja minä asetin teidät, jotta te menisitte eteenpäin ja kantaisitte jatkuvasti hedelmää ja jotta teidän hedelmänne pysyisi; jotta mitä pyytäisittekin Isältä minun nimessäni, hän antaisi sen teille.
17 Tähän minä käsken teitä, että rakastatte toisianne.
18 Jos maailma vihaa teitä, niin te tiedätte, että se on vihannut minua ennen kuin teitä.
19 Jos olisitte osa maailmasta, niin maailma olisi mieltynyt omaansa. Mutta koska ette ole osa maailmasta, vaan minä olen valinnut teidät maailmasta, tämän vuoksi maailma teitä vihaa.
20 Pitäkää mielessänne se sana, jonka minä sanoin teille: ei orja ole isäntäänsä suurempi. Jos ihmiset ovat vainonneet minua, niin he vainoavat teitäkin; jos he ovat noudattaneet minun sanaani, niin he noudattavat teidänkin sanaanne.
21 Mutta he tekevät tämän kaiken teitä vastaan minun nimeni vuoksi, koska he eivät tunne häntä, joka on lähettänyt minut.
22 Ellen olisi tullut ja puhunut heille, heillä ei olisi syntiä, mutta nyt heillä ei ole puolustelua synnilleen.
23 Joka vihaa minua, vihaa myös Isääni.
24 Ellen olisi tehnyt heidän keskuudessaan niitä tekoja, joita kukaan muu ei ole tehnyt, heillä ei olisi syntiä, mutta nyt he ovat sekä nähneet minut että vihanneet minua samoin kuin Isääni.
25 Mutta näin on, jotta heidän Lakiinsa kirjoitettu sana täyttyisi: ’He vihasivat minua syyttä.’
26 Kun se auttaja saapuu, jonka minä lähetän teille Isän luota, totuuden henki, joka lähtee Isän luota, se todistaa minusta,
27 ja teidän on vuorostanne määrä todistaa, koska olette olleet minun kanssani alusta asti.
johannes 16
16 Olen puhunut nämä asiat teille, jottette kompastuisi.
2 Ihmiset tulevat erottamaan teidät synagogasta. Onpa tulossa hetki, jolloin jokainen, joka tappaa teitä, kuvittelee suorittaneensa pyhän palveluksen Jumalalle.
3 Mutta he tekevät nämä, koska he eivät ole tulleet tuntemaan Isää eivätkä minua.
4 Siitä huolimatta olen puhunut nämä asiat teille, jotta muistaisitte minun kertoneen ne teille, kun niiden hetki saapuu. Näitä asioita en kuitenkaan sanonut teille aluksi, koska olin teidän kanssanne.
5 Mutta nyt olen menossa hänen luokseen, joka on minut lähettänyt, ja kuitenkaan ei kukaan teistä kysy minulta: ’Mihin olet menossa?’
6 Mutta koska olen puhunut teille nämä asiat, on murhe täyttänyt sydämenne.
7 Minä sanon teille kuitenkin totuuden: teidän hyödyksenne minä menen pois. Sillä jos en mene pois, ei auttaja missään tapauksessa tule luoksenne, mutta jos menen, niin minä lähetän sen teille.
8 Ja kun se saapuu, se antaa maailmalle vakuuttavan todisteen synnistä ja vanhurskaudesta ja tuomiosta:
9 ensiksikin synnistä, koska ihmiset eivät usko minuun;
10 sitten vanhurskaudesta, koska minä olen menossa Isän luo ettekä te tule enää näkemään minua;
11 sitten tuomiosta, koska tämän maailman hallitsija on tuomittu.
12 Minulla on vielä paljon sanottavaa teille, mutta te ette kykene kantamaan sitä nyt.
13 Mutta kun se saapuu, totuuden henki, niin se opastaa teidät koko totuuteen, sillä se ei puhu omasta aloitteestaan, vaan se puhuu sitä, mitä se kuulee, ja julistaa teille sen, mitä on tulossa.
14 Se kirkastaa minut, sillä se saa siitä, mikä on minun, ja julistaa sen teille.
15 Kaikki, mitä Isällä on, on minun. Tämän vuoksi sanoin, että se saa siitä, mikä on minun, ja julistaa sen teille.
16 Vähän aikaa, niin ette näe minua enää, ja taas vähän aikaa, niin näette minut.”
17 Sen tähden jotkut hänen opetuslapsistaan sanoivat toisilleen: ”Mitä tämä tarkoittaa, kun hän sanoo meille: ’Vähän aikaa, niin ette näe minua, ja taas vähän aikaa, niin näette minut’ ja: ’Sillä minä menen Isän luo’?”
18 Niin ollen he sanoivat: ”Mitä tämä tarkoittaa, kun hän sanoo: ’Vähän aikaa’? Emme tiedä, mistä hän puhuu.”
19 Jeesus tiesi, että he tahtoivat kysyä häneltä, joten hän sanoi heille: ”Tätäkö te kyselette toisiltanne, että minä sanoin: vähän aikaa, niin ette näe minua, ja taas vähän aikaa, niin näette minut?
20 Totta totisesti minä sanon teille: te tulette itkemään ja valittamaan, mutta maailma tulee iloitsemaan; te tulette olemaan murheellisia, mutta murheenne muuttuu iloksi.
21 Kun nainen synnyttää, hänellä on murhe, koska hänen hetkensä on tullut, mutta kun hän on saanut lapsukaisensa, hän ei enää muista ahdistustaan sen ilon takia, että ihminen on syntynyt maailmaan.
22 Teilläkin on sen tähden tosin nyt murhe, mutta minä tulen näkemään teidät jälleen, ja teidän sydämenne tulee iloitsemaan, eikä kukaan vie teiltä iloanne.
23 Ja sinä päivänä ette kysy minulta kerrassaan mitään. Totta totisesti minä sanon teille: jos pyydätte Isältä mitä tahansa, niin hän antaa sen teille minun nimessäni.
24 Tähän mennessä ette ole pyytäneet yhtään mitään minun nimessäni. Pyytäkää, niin saatte, jotta ilonne tulisi täydeksi.
25 Olen puhunut nämä asiat teille vertauksin. Tulee hetki, jolloin en puhu teille enää vertauksin, vaan kerron teille Isästä selväsanaisesti.
26 Sinä päivänä te pyydätte minun nimessäni, enkä minä sano teille, että minä tulen esittämään Isälle teitä koskevan pyynnön.
27 Sillä Isä itse on kiintynyt teihin, koska te olette olleet kiintyneitä minuun ja olette uskoneet minun tulleen Isän edustajana.
28 Minä tulin Isän luota ja olen tullut maailmaan. Edelleen, minä olen lähdössä maailmasta ja menossa Isän luo.”
29 Hänen opetuslapsensa sanoivat: ”Katso! Nyt sinä puhut selväsanaisesti etkä esitä mitään vertausta.
30 Nyt me tiedämme, että sinä tiedät kaiken etkä ole sen tarpeessa, että kukaan sinulta kysyy. Tämän perusteella me uskomme sinun tulleen Jumalan luota.”
31 Jeesus vastasi heille: ”Uskotteko nyt?
32 Katso! Tulee hetki, ja on jo tullut, jolloin teidät hajotetaan kukin tahollenne ja te jätätte minut yksin; ja kuitenkaan en ole yksin, sillä Isä on minun kanssani.
33 Olen sanonut teille nämä asiat, jotta teillä olisi minun avullani rauha. Maailmassa teillä on ahdistusta, mutta rohkaiskaa mielenne! Minä olen voittanut maailman.”
johannes 17
17 Nämä asiat Jeesus puhui ja nosti silmänsä taivasta kohti ja sanoi: ”Isä, hetki on tullut; kirkasta poikasi, jotta poikasi kirkastaisi sinut,
2 sen mukaan kuin olet antanut hänelle vallan kaikkeen lihaan, jotta hän antaisi ikuisen elämän niiden koko joukolle, jotka olet hänelle antanut.
3 Tämä merkitsee ikuista elämää, että he hankkivat sinun tuntemustasi, ainoan tosi Jumalan, ja hänen tuntemustaan, jonka olet lähettänyt, Jeesuksen Kristuksen.
4 Minä olen kirkastanut sinut maan päällä vietyäni päätökseen sen työn, jonka olet antanut minun tehtäväkseni.
5 Kirkasta siis nyt, Isä, minut rinnallasi sillä kirkkaudella, joka minulla oli rinnallasi, ennen kuin maailma olikaan.
6 Olen tehnyt sinun nimesi ilmeiseksi niille ihmisille, jotka annoit minulle maailmasta. He olivat sinun, ja sinä annoit heidät minulle, ja he ovat noudattaneet sinun sanaasi.
7 He ovat nyt tulleet tietämään, että kaikki, minkä annoit minulle, on sinulta;
8 sillä olen antanut heille ne sanat, jotka annoit minulle, ja he ovat ottaneet ne vastaan ja ovat tulleet varmasti tietämään, että olen tullut sinun edustajanasi, ja he ovat uskoneet, että sinä olet lähettänyt minut.
9 Minä pyydän heidän puolestaan; en pyydä maailman puolesta, vaan niiden puolesta, jotka olet antanut minulle, sillä he ovat sinun,
10 ja kaikki, mikä on minun, on sinun, ja mikä on sinun, on minun, ja minut on kirkastettu heidän keskuudessaan.
11 En myöskään ole enää maailmassa, mutta he ovat maailmassa, ja minä olen tulossa sinun luoksesi. Pyhä Isä, valvo heitä oman nimesi takia, jonka olet antanut minulle, jotta he olisivat yhtä niin kuin mekin.
12 Kun olin heidän kanssaan, minä valvoin heitä oman nimesi takia, jonka olet antanut minulle, ja olen varjellut heidät, eikä heistä ole tuhoutunut kukaan muu kuin se tuhon poika, jotta tätä koskeva raamatunkohta täyttyisi.
13 Mutta nyt olen tulossa sinun luoksesi, ja minä puhun näitä asioita maailmassa, jotta heillä olisi minun iloni täysimääräisenä itsessään.
14 Minä olen antanut heille sinun sanasi, mutta maailma on vihannut heitä, koska he eivät ole osa maailmasta, niin kuin en minäkään ole osa maailmasta.
15 En pyydä sinua ottamaan heitä pois maailmasta, vaan valvomaan heitä paholaisen takia.
16 He eivät ole osa maailmasta, niin kuin en minäkään ole osa maailmasta.
17 Pyhitä heidät totuudella; sinun sanasi on totuus.
18 Niin kuin sinä olet lähettänyt minut maailmaan, minäkin olen lähettänyt heidät maailmaan.
19 Ja minä pyhitän itseni heidän hyväkseen, jotta hekin olisivat pyhitettyjä totuudella.
20 En pyydä ainoastaan näiden puolesta, vaan myös niiden puolesta, jotka uskovat minuun heidän sanansa kautta,
21 jotta he olisivat kaikki yhtä, niin kuin sinä, Isä, olet minun yhteydessäni ja minä sinun yhteydessäsi, että hekin olisivat meidän yhteydessämme, jotta maailma uskoisi, että sinä olet lähettänyt minut.
22 Minä olen myös antanut heille sen kirkkauden, jonka olet antanut minulle, jotta he olisivat yhtä, niin kuin me olemme yhtä,
23 minä heidän yhteydessään ja sinä minun yhteydessäni, jotta he olisivat täydellisesti yhdeksi tulleita, niin että maailma tietäisi sinun lähettäneen minut ja rakastaneen heitä niin kuin olet rakastanut minua.
24 Isä, siitä, mitä olet antanut minulle, toivon, että hekin olisivat minun kanssani siellä, missä minä olen, nähdäkseen minun kirkkauteni, jonka olet antanut minulle, koska rakastit minua ennen maailman perustamista.
25 Vanhurskas Isä, maailma ei tosin ole tullut tuntemaan sinua, mutta minä olen tullut tuntemaan sinut, ja nämä ovat tulleet tuntemaan, että sinä olet lähettänyt minut.
26 Ja minä olen tehnyt sinun nimesi heille tunnetuksi ja olen tekevä sen tunnetuksi, jotta se rakkaus, jolla olet rakastanut minua, olisi heissä ja minä olisin heidän yhteydessään.”
johannes 18
18 Nämä asiat sanottuaan Jeesus lähti opetuslapsineen ulos Kidronin talvipuron toiselle puolelle, missä oli puutarha, ja hän ja hänen opetuslapsensa menivät sinne.
2 Mutta Juudas, hänen kavaltajansa, tiesi myös tämän paikan, sillä Jeesus ja hänen opetuslapsensa olivat monta kertaa kokoontuneet sinne.
3 Sen tähden Juudas otti sotilasosaston sekä ylipappien ja fariseusten virkailijoita ja tuli sinne soihdut ja lamput ja aseet mukanaan.
4 Niin Jeesus, joka tiesi kaiken, mikä oli kohtaamassa häntä, astui esiin ja sanoi heille: ”Ketä te etsitte?”
5 He vastasivat hänelle: ”Jeesus Nasaretilaista.” Hän sanoi heille: ”Minä se olen.” Juudaskin, hänen kavaltajansa, seisoi heidän kanssaan.
6 Mutta kun hän sanoi heille: ”Minä se olen”, niin he vetäytyivät takaisin ja kaatuivat maahan.
7 Niinpä hän kysyi heiltä uudelleen: ”Ketä te etsitte?” He sanoivat: ”Jeesus Nasaretilaista.”
8 Jeesus vastasi: ”Sanoin teille, että minä se olen. Jos siis etsitte minua, niin antakaa näiden mennä”;
9 jotta täyttyisi se sana, jonka hän sanoi: ”Niistä, jotka olet antanut minulle, en ole kadottanut yhtään ainoata.”
10 Silloin Simon Pietari, jolla oli miekka, vetäisi sen ja iski ylimmäisen papin orjaa ja sivalsi hänen oikean korvansa pois. Orjan nimi oli Malkos.
11 Mutta Jeesus sanoi Pietarille: ”Pane miekka tuppeen. Eikö minun tule toki juoda se malja, jonka Isä on minulle antanut?”
12 Silloin sotilasosasto ja sotapäällikkö ja juutalaisten virkailijat ottivat Jeesuksen kiinni ja sitoivat hänet,
13 ja he veivät hänet ensin Hannaan luo, sillä hän oli sinä vuonna ylimmäisenä pappina olevan Kaifaan appi.
14 Kaifas oli näet se, joka oli neuvonut juutalaisia, että yhden ihmisen kuoleminen kansan edestä oli heille hyödyksi.
15 Mutta Simon Pietari sekä eräs toinen opetuslapsi seurasivat Jeesusta. Ylimmäinen pappi tunsi tämän opetuslapsen, ja tämä meni Jeesuksen kanssa ylimmäisen papin sisäpihaan,
16 mutta Pietari seisoi oven ulkopuolella. Sen tähden se toinen opetuslapsi, jonka ylimmäinen pappi tunsi, meni ulos ja puhui ovenavaajalle ja toi Pietarin sisään.
17 Palvelustyttö, ovenavaaja, sanoi silloin Pietarille: ”Etkö sinäkin ole tämän miehen opetuslapsia?” Hän sanoi: ”En ole.”
18 Mutta orjat ja virkailijat seisoskelivat tehtyään hiilitulen, koska oli kylmä, ja lämmittelivät. Pietarikin seisoi heidän kanssaan lämmittelemässä.
19 Ja niin ylipappi kyseli Jeesukselta hänen opetuslapsistaan ja hänen opetuksestaan.
20 Jeesus vastasi hänelle: ”Minä olen puhunut maailmalle julkisesti. Minä opetin aina synagogassa ja temppelissä, jonne kaikki juutalaiset tulevat koolle, enkä puhunut mitään salassa.
21 Miksi kyselet minulta? Kysele niiltä, jotka ovat kuulleet, mitä olen heille puhunut. Katso! Nämä tietävät, mitä minä olen sanonut.”
22 Kun Jeesus oli sanonut tämän, yksi vieressä seisovista virkailijoista läimäytti häntä kasvoihin ja sanoi: ”Tuolla tavallako sinä vastaat ylipapille?”
23 Jeesus vastasi hänelle: ”Jos puhuin väärin, niin todista siitä väärästä, mutta jos oikein, niin miksi lyöt minua?”
24 Silloin Hannas lähetti hänet sidottuna ylimmäisen papin Kaifaan luo.
25 Mutta Simon Pietari seisoi lämmittelemässä. Silloin he sanoivat hänelle: ”Etkö sinäkin ole hänen opetuslapsiaan?” Hän kielsi ja sanoi: ”En ole.”
26 Yksi ylimmäisen papin orjista, sen miehen sukulainen, jonka korvan Pietari oli sivaltanut pois, sanoi: ”Enkö minä nähnyt sinut puutarhassa hänen kanssaan?”
27 Mutta Pietari kielsi jälleen, ja samassa kiekui kukko.
28 Sitten he veivät Jeesuksen Kaifaan luota käskynhaltijan palatsiin. Oli vielä varhaista. Mutta he itse eivät menneet käskynhaltijan palatsiin, jotta eivät saastuisi vaan voisivat syödä pesah-aterian.
29 Sen tähden Pilatus tuli heidän luokseen ulkopuolelle ja sanoi: ”Minkä syytöksen te esitätte tätä miestä vastaan?”
30 He sanoivat hänelle vastaukseksi: ”Jos tämä ei olisi väärintekijä, emme olisi luovuttaneet häntä sinulle.”
31 Niin ollen Pilatus sanoi heille: ”Ottakaa hänet itse ja tuomitkaa hänet lakinne mukaan.” Juutalaiset sanoivat hänelle: ”Meidän ei ole lupa tappaa ketään.”
32 Tämä siksi, että täyttyisi se Jeesuksen sana, jonka hän sanoi osoittaakseen, millaisella kuolemalla hänen oli määrä kuolla.
33 Niin Pilatus meni jälleen käskynhaltijan palatsiin ja kutsui Jeesuksen ja sanoi hänelle: ”Oletko sinä juutalaisten kuningas?”
34 Jeesus vastasi: ”Sanotko sinä tämän omasta aloitteestasi, vai ovatko toiset puhuneet sinulle minusta?”
35 Pilatus vastasi: ”En suinkaan minä ole juutalainen? Oma kansakuntasi ja ylipapit luovuttivat sinut minulle. Mitä olet tehnyt?”
36 Jeesus vastasi: ”Minun valtakuntani ei ole osa tästä maailmasta. Jos minun valtakuntani olisi osa tästä maailmasta, niin minun palvelijani olisivat taistelleet, jottei minua luovutettaisi juutalaisille. Mutta näin ollen minun valtakuntani ei ole täältä.”
37 Sen tähden Pilatus sanoi hänelle: ”Oletko sinä sitten kuningas?” Jeesus vastasi: ”Sinä itse sanot, että olen kuningas. Sitä varten minä olen syntynyt ja sitä varten olen tullut maailmaan, että todistaisin totuudesta. Jokainen, joka on totuuden puolella, kuuntelee minun ääntäni.”
38 Pilatus sanoi hänelle: ”Mikä on totuus?” Ja tämän sanottuaan hän meni jälleen ulos juutalaisten luo ja sanoi heille: ”Minä en löydä hänestä mitään syytä.
39 Sitä paitsi teillä on tapana, että minun tulisi pesahina päästää teille joku vapaaksi. Haluatteko siis minun päästävän teille vapaaksi juutalaisten kuninkaan?”
40 Silloin he huusivat jälleen sanoen: ”Ei tätä, vaan Barabbas!” Mutta Barabbas oli ryöstäjä.
johannes 19
19 Niinpä Pilatus otti silloin Jeesuksen ja ruoski hänet.
2 Ja sotilaat punoivat orjantappuroista kruunun ja panivat sen hänen päähänsä ja pukivat hänet purppuranpunaiseen päällysvaippaan,
3 ja heitä alkoi tulla hänen luokseen, ja he sanoivat: ”Terve, juutalaisten kuningas!” He myös läimäyttelivät häntä kasvoihin.
4 Ja Pilatus meni jälleen ulkopuolelle ja sanoi heille: ”Katso! Minä tuon hänet ulkopuolelle teidän luoksenne tietääksenne, etten löydä hänestä mitään syytä.”
5 Niinpä Jeesus tuli ulkopuolelle orjantappurakruunu päässään ja purppuranpunainen päällysvaippa yllään. Ja hän sanoi heille: ”Katso! Ihminen!”
6 Mutta kun ylipapit ja virkailijat näkivät hänet, he huusivat sanoen: ”Pane paaluun! Pane paaluun!” Pilatus sanoi heille: ”Ottakaa hänet itse ja pankaa paaluun, sillä minä en löydä hänestä mitään syytä.”
7 Juutalaiset vastasivat hänelle: ”Meillä on laki, ja lain mukaan hänen pitää kuolla, sillä hän on tehnyt itsensä Jumalan pojaksi.”
8 Kun nyt Pilatus kuuli nämä sanat, hän alkoi pelätä enemmän,
9 ja hän meni jälleen käskynhaltijan palatsiin ja sanoi Jeesukselle: ”Mistä sinä olet?” Mutta Jeesus ei antanut hänelle vastausta.
10 Niin ollen Pilatus sanoi hänelle: ”Etkö puhu minulle? Etkö tiedä, että minulla on valta päästää sinut vapaaksi ja minulla on valta panna sinut paaluun?”
11 Jeesus vastasi hänelle: ”Sinulla ei olisi yhtään mitään valtaa minua vastaan, ellei sitä olisi suotu sinulle ylhäältä. Tämän vuoksi sen miehen synti, joka luovutti minut sinulle, on suurempi.”
12 Tästä syystä Pilatus etsi jatkuvasti keinoa päästää hänet vapaaksi. Mutta juutalaiset huusivat sanoen: ”Jos päästät tämän vapaaksi, et ole keisarin ystävä. Jokainen, joka tekee itsestään kuninkaan, puhuu keisaria vastaan.”
13 Sen tähden Pilatus, kuultuaan nämä sanat, toi Jeesuksen ulos ja istui tuomarinistuimelle paikalle, jonka nimi on Kivetty mutta hepreaksi Gabbata.
14 Silloin oli pesahin valmistuspäivä; oli noin kuudes tunti. Ja hän sanoi juutalaisille: ”Katso! Teidän kuninkaanne!”
15 Mutta he huusivat: ”Pois! Pois! Pane hänet paaluun!” Pilatus sanoi heille: ”Pitääkö minun panna paaluun teidän kuninkaanne?” Ylipapit vastasivat: ”Ei meillä ole kuningasta, vaan keisari.”
16 Niinpä hän silloin luovutti hänet heille paaluun pantavaksi. He ottivat sitten Jeesuksen huostaansa.
17 Ja kantaen itse kidutuspaaluaan hän meni ulos niin sanotulle Pääkallonpaikalle, jota hepreaksi kutsutaan Golgataksi,
18 ja siellä he panivat hänet paaluun ja kaksi muuta miestä hänen kanssaan, toisen toiselle puolelle ja toisen toiselle puolelle, mutta Jeesuksen keskelle.
19 Pilatus kirjoitti myös otsikon ja pani sen kidutuspaaluun. Kirjoitettuna oli: ”Jeesus Nasaretilainen, juutalaisten kuningas.”
20 Monet juutalaiset lukivat tämän otsikon, sen tähden että paikka, jossa Jeesus pantiin paaluun, oli lähellä kaupunkia; ja se oli kirjoitettu hepreaksi, latinaksi ja kreikaksi.
21 Mutta juutalaisten ylipapit sanoivat Pilatukselle: ”Älä kirjoita: ’Juutalaisten kuningas’, vaan että hän on sanonut: ’Minä olen juutalaisten kuningas.’”
22 Pilatus vastasi: ”Minkä olen kirjoittanut, sen olen kirjoittanut.”
23 Kun sotilaat nyt olivat panneet Jeesuksen paaluun, he ottivat hänen päällysvaippansa ja jakoivat ne neljään osaan, kullekin sotilaalle osan, ja aluspukineen. Mutta aluspukine oli saumaton, koska se oli kudottu ylhäältä asti koko pituudeltaan.
24 Sen tähden he sanoivat toisilleen: ”Ei revitä sitä, vaan ratkaistaan, kenelle se tulee, heittämällä siitä arpaa.” Näin siksi, että tämä raamatunkohta täyttyisi: ”He jakoivat päällysvaippani keskenään, ja puvustani he heittivät arpaa.” Ja tämän sotilaat siis todella tekivät.
25 Mutta Jeesuksen kidutuspaalun luona seisoivat hänen äitinsä ja hänen äitinsä sisar; Maria, Klopaksen vaimo, ja Maria Magdaleena.
26 Niin Jeesus, nähdessään äitinsä ja sen opetuslapsen, jota hän rakasti, seisovan lähellä, sanoi äidilleen: ”Nainen, katso! Poikasi!”
27 Sitten hän sanoi sille opetuslapselle: ”Katso! Äitisi!” Ja siitä hetkestä lähtien se opetuslapsi otti hänet omaan kotiinsa.
28 Tämän jälkeen, kun Jeesus tiesi, että kaikki oli jo täytetty, hän sanoi, jotta tätä koskeva raamatunkohta menisi täytäntöön: ”Minun on jano.”
29 Siellä oli astia täynnä hapanviiniä. Sen tähden he panivat hapanviinillä täytetyn sienen iisopinvarren päähän ja toivat sen hänen suulleen.
30 Kun nyt Jeesus oli saanut hapanviinin, hän sanoi: ”Se on täytetty!”, ja hän kallisti päänsä ja luovutti henkensä.
31 Silloin juutalaiset pyysivät Pilatukselta, koska oli valmistuspäivä, jotta ruumiit eivät jäisi kidutuspaaluihin sapatiksi (sillä sen sapatin päivä oli suuri), että heidän säärensä murrettaisiin ja ruumiit otettaisiin pois.
32 Sen tähden sotilaat tulivat ja mursivat sääret ensimmäiseltä ja toiselta hänen kanssaan paaluun pannulta.
33 Mutta kun he Jeesuksen luo tultuaan näkivät hänen jo kuolleen, he eivät murtaneet hänen sääriään.
34 Yksi sotilaista kuitenkin puhkaisi hänen kylkensä keihäällä, ja heti tuli ulos verta ja vettä.
35 Ja hän, joka on nähnyt sen, on todistanut, ja hänen todistuksensa on tosi, ja hän tietää puhuvansa totta, jotta tekin uskoisitte.
36 Nämä näet tapahtuivat, jotta tämä raamatunkohta täyttyisi: ”Luutakaan häneltä ei murskata.”
37 Ja toinen raamatunkohta taas sanoo: ”He katsovat häneen, jonka he lävistivät.”
38 Mutta tämän jälkeen Arimatiasta oleva Joosef, joka oli Jeesuksen opetuslapsi, vaikkakin juutalaisten pelosta salaa, pyysi Pilatukselta, että hän saisi ottaa pois Jeesuksen ruumiin, ja Pilatus antoi hänelle luvan. Sen tähden hän tuli ja otti hänen ruumiinsa pois.
39 Nikodemoskin, mies joka oli tullut hänen luokseen ensimmäisen kerran yöllä, tuli ja toi käärön mirhaa ja aaloeta, yli kolmekymmentä kiloa.
40 Niin he ottivat Jeesuksen ruumiin ja sitoivat sen tuoksuyrttien kanssa käärinliinoihin, niin kuin juutalaisilla on tapana hautaaminen valmistella.
41 Sillä paikalla, jossa hänet oli pantu paaluun, oli muuten puutarha ja puutarhassa uusi muistohauta, johon ei ollut vielä koskaan pantu ketään.
42 Sinne he siis juutalaisten valmistuspäivän takia panivat Jeesuksen, koska se muistohauta oli lähellä.
johannes 20
20 Viikon ensimmäisenä päivänä Maria Magdaleena tuli muistohaudalle varhain, kun oli vielä pimeä, ja hän näki, että kivi oli otettu pois muistohaudalta.
2 Sen tähden hän juoksi ja tuli Simon Pietarin ja sen toisen opetuslapsen luo, johon Jeesus oli kiintynyt, ja hän sanoi heille: ”He ovat ottaneet Herran pois muistohaudasta, emmekä tiedä, mihin he ovat panneet hänet.”
3 Silloin Pietari ja se toinen opetuslapsi menivät ulos ja lähtivät muistohaudalle.
4 Niin, ne kaksi alkoivat yhdessä juosta, mutta se toinen opetuslapsi juoksi Pietarin edellä nopeammin ja saapui muistohaudalle ensimmäisenä.
5 Ja kumartuessaan eteenpäin hän näki siellä käärinliinat, mutta ei mennyt sisään.
6 Silloin tuli Simon Pietarikin, joka seurasi häntä, ja hän meni sisään muistohautaan. Ja hän näki siellä käärinliinat
7 sekä liinan, joka oli ollut hänen päässään, ei yhdessä käärinliinojen kanssa, vaan erillään toiseen paikkaan kokoon käärittynä.
8 Niinpä se toinenkin opetuslapsi, joka oli saapunut muistohaudalle ensimmäisenä, meni silloin sisään, ja hän näki ja uskoi.
9 Sillä he eivät vielä ymmärtäneet sitä raamatunkohtaa, että hänen täytyi nousta kuolleista.
10 Ja niin opetuslapset menivät takaisin kotiinsa.
11 Mutta Maria seisoi ulkopuolella lähellä muistohautaa ja itki. Sitten hän itkiessään kumartui eteenpäin katsoakseen muistohautaan,
12 ja hän näki kahden enkelin istuvan valkoisissa, toisen pääpuolessa ja toisen jalkopäässä, siinä, missä Jeesuksen ruumis oli maannut.
13 Ja he sanoivat hänelle: ”Nainen, miksi itket?” Hän sanoi heille: ”He ovat ottaneet Herrani pois, enkä tiedä, mihin he ovat panneet hänet.”
14 Tämän sanottuaan hän kääntyi taaksepäin ja näki Jeesuksen seisomassa, mutta ei havainnut, että se oli Jeesus.
15 Jeesus sanoi hänelle: ”Nainen, miksi itket? Ketä etsit?” Tämä luuli häntä puutarhuriksi ja sanoi hänelle: ”Herra, jos sinä olet vienyt hänet pois, sano minulle, mihin panit hänet, niin minä haen hänet pois.”
16 Jeesus sanoi hänelle: ”Maria!” Käännyttyään tämä sanoi hänelle hepreaksi: ”Rabbuni!” (mikä merkitsee: ”Opettaja!”)
17 Jeesus sanoi hänelle: ”Lakkaa pitämästä minusta kiinni. Sillä en minä ole vielä noussut Isän luo. Mutta mene veljieni luo ja sano heille: ’Minä nousen oman Isäni ja teidän Isänne luo ja oman Jumalani ja teidän Jumalanne luo.’”
18 Maria Magdaleena tuli ja kertoi opetuslapsille uutisen: ”Olen nähnyt Herran!” ja sen, että tämä oli sanonut näin hänelle.
19 Niinpä kun oli myöhä sinä päivänä, viikon ensimmäisenä, ja vaikka ovet olivat juutalaisten pelosta lukittuina siellä, missä opetuslapset olivat, Jeesus tuli ja seisoi heidän keskellään ja sanoi heille: ”Olkoon teillä rauha.”
20 Ja tämän sanottuaan hän näytti heille kätensä ja kylkensä. Silloin opetuslapset iloitsivat nähdessään Herran.
21 Niinpä Jeesus sanoi heille uudelleen: ”Olkoon teillä rauha. Niin kuin Isä on lähettänyt minut, minäkin lähetän teidät.”
22 Ja tämän sanottuaan hän puhalsi heidän päälleen ja sanoi heille: ”Ottakaa vastaan pyhää henkeä.
23 Jos te annatte joidenkuiden synnit anteeksi, ne ovat heille anteeksi annettuja; jos te pidätätte joidenkuiden synnit, ne ovat pidätettyjä.”
24 Mutta Tuomas, yksi niistä kahdestatoista, se jota kutsuttiin Kaksoseksi, ei ollut heidän kanssaan, kun Jeesus tuli.
25 Niinpä toiset opetuslapset sanoivat hänelle: ”Olemme nähneet Herran!” Mutta hän sanoi heille: ”Ellen näe hänen käsissään naulojen jälkeä ja pistä sormeani naulojen jälkeen ja pistä kättäni hänen kylkeensä, niin en varmasti usko.”
26 Ja kahdeksan päivää myöhemmin hänen opetuslapsensa olivat jälleen sisällä ja Tuomas heidän kanssaan. Jeesus tuli, vaikka ovet olivat lukittuina, ja hän seisoi heidän keskellään ja sanoi: ”Olkoon teillä rauha.”
27 Sitten hän sanoi Tuomaalle: ”Pane sormesi tähän ja katso käsiäni ja ojenna kätesi ja pistä se kylkeeni äläkä enää ole epäuskoinen, vaan tule uskovaksi.”
28 Tuomas sanoi hänelle vastaukseksi: ”Herrani ja Jumalani!”
29 Jeesus sanoi hänelle: ”Oletko uskonut sen tähden, että olet nähnyt minut? Onnellisia ovat ne, jotka eivät näe ja silti uskovat.”
30 Jeesus teki opetuslasten nähden tietenkin myös monia muita tunnusmerkkejä, joita ei ole kirjoitettu tähän kirjakääröön.
31 Mutta nämä on kirjoitettu, jotta uskoisitte, että Jeesus on Kristus, Jumalan Poika, ja jotta teillä uskomisen takia olisi elämä hänen nimensä avulla.
johannes 21
21 Tämän jälkeen Jeesus teki itsensä jälleen ilmeiseksi opetuslapsille Tiberiaanmeren luona, mutta hän teki itsensä ilmeiseksi tällä tavoin.
2 Simon Pietari ja Tuomas, jota kutsuttiin Kaksoseksi, ja Natanael Galilean Kaanasta ja Sebedeuksen pojat ja kaksi muuta hänen opetuslastaan olivat yhdessä.
3 Simon Pietari sanoi heille: ”Minä menen kalastamaan.” He sanoivat hänelle: ”Mekin tulemme sinun mukaasi.” He lähtivät ja astuivat veneeseen, mutta sinä yönä he eivät saaneet mitään.
4 Mutta juuri kun oli tulossa aamu, Jeesus seisoi rannalla, vaikka opetuslapset eivät tietenkään havainneet, että se oli Jeesus.
5 Silloin Jeesus sanoi heille: ”Lapsukaiset, eikö teillä ole mitään syötävää?” He vastasivat hänelle: ”Ei!”
6 Hän sanoi heille: ”Heittäkää verkko veneen oikealle puolelle, niin saatte.” Silloin he heittivät, mutta eivät enää jaksaneet vetää sitä takaisin kalojen paljouden takia.
7 Sen tähden se opetuslapsi, jota Jeesus rakasti, sanoi Pietarille: ”Se on Herra!” Kuultuaan siis, että kyseessä oli Herra, Simon Pietari vyötti päällimmäisen vaatteensa ympärilleen, sillä hän oli alasti, ja hyppäsi mereen.
8 Mutta toiset opetuslapset tulivat pienellä veneellä ja vetivät perässään verkkoa kaloineen, sillä he eivät olleet kaukana maasta, vain vajaan sadan metrin päässä.
9 Mutta kun he nousivat maihin, he näkivät siellä hiilitulen ja sillä kalaa, ja leipää.
10 Jeesus sanoi heille: ”Tuokaa niitä kaloja, joita äsken saitte.”
11 Niinpä Simon Pietari astui veneeseen ja veti maalle verkon, joka oli täynnä suuria kaloja, sataviisikymmentäkolme. Mutta vaikka niitä oli niin paljon, verkko ei revennyt.
12 Jeesus sanoi heille: ”Tulkaa syömään aamiaista.” Kukaan opetuslapsista ei rohjennut kysyä häneltä: ”Kuka sinä olet?”, sillä he tiesivät, että se oli Herra.
13 Jeesus tuli ja otti leivän ja antoi heille ja samoin kalat.
14 Tämä oli jo kolmas kerta, kun Jeesus näyttäytyi opetuslapsille kuolleista herättämisensä jälkeen.
15 Kun he sitten olivat syöneet aamiaisen, Jeesus sanoi Simon Pietarille: ”Simon, Johanneksen poika, rakastatko minua näitä enemmän?” Hän sanoi hänelle: ”Rakastan, Herra, sinä tiedät, että olen kiintynyt sinuun.” Hän sanoi hänelle: ”Ruoki minun karitsoitani.”
16 Taas hän sanoi hänelle, toisen kerran: ”Simon, Johanneksen poika, rakastatko minua?” Hän sanoi hänelle: ”Rakastan, Herra, sinä tiedät, että olen kiintynyt sinuun.” Hän sanoi hänelle: ”Paimenna minun pieniä lampaitani.”
17 Hän sanoi hänelle kolmannen kerran: ”Simon, Johanneksen poika, oletko kiintynyt minuun?” Pietari tuli murheelliseksi, kun hän sanoi hänelle kolmannen kerran: ”Oletko kiintynyt minuun?” Niin hän sanoi hänelle: ”Herra, sinä tiedät kaiken; sinä olet tietoinen siitä, että olen kiintynyt sinuun.” Jeesus sanoi hänelle: ”Ruoki minun pieniä lampaitani.
18 Totta totisesti minä sanon sinulle: kun olit nuorempi, niin vyötit itsesi ja vaeltelit minne tahdoit. Mutta kun tulet vanhaksi, niin ojennat kätesi ja toinen vyöttää sinut ja vie sinut sinne, minne et tahdo.”
19 Tämän hän sanoi osoittaakseen, millaisella kuolemalla hän kirkastaisi Jumalaa. Ja tämän sanottuaan hän sanoi hänelle: ”Seuraa minua jatkuvasti.”
20 Käännyttyään ympäri Pietari näki sen opetuslapsen seuraavan, jota Jeesus rakasti ja joka oli illallisella myös nojautunut taaksepäin hänen rintaansa vasten ja sanonut: ”Herra, kuka on se, joka kavaltaa sinut?”
21 Niinpä hänet nähdessään Pietari sanoi Jeesukselle: ”Herra, mitä tämä tulee tekemään?”
22 Jeesus sanoi hänelle: ”Jos tahdon hänen jäävän siihen asti kun tulen, niin mitä se sinuun koskee? Seuraa sinä minua jatkuvasti.”
23 Sen johdosta veljien keskuuteen levisi tämä sana, että se opetuslapsi ei kuolisi. Jeesus ei kuitenkaan sanonut hänelle, ettei hän kuolisi, vaan: ”Jos tahdon hänen jäävän siihen asti kun tulen, niin mitä se sinuun koskee?”
24 Tämä on se opetuslapsi, joka todistaa näistä asioista ja joka on kirjoittanut nämä, ja me tiedämme, että hänen todistuksensa on tosi.
25 On paljon muutakin, mitä Jeesus teki. Jos se joskus kirjoitettaisiin täysin yksityiskohtaisesti, niin luulen, että kirjoitetut kirjakääröt eivät mahtuisi koko maailmaan.
apostolien-teot 1
1 Ensimmäisen kertomuksen, oi Teofilos, laadin kaikesta siitä, mitä Jeesus rupesi sekä tekemään että opettamaan,
2 siihen päivään saakka, jona hänet otettiin ylös, sen jälkeen kun hän oli antanut pyhän hengen välityksellä käskyn apostoleille, jotka hän oli valinnut.
3 Näille hän osoitti myös monin vastaansanomattomin todistein elävänsä kärsimisensä jälkeen, kun he näkivät hänet neljänkymmenen päivän kuluessa ja hän kertoi Jumalan valtakuntaa koskevia asioita.
4 Ja ollessaan yhdessä heidän kanssaan hän antoi heille käskyn: ”Älkää poistuko Jerusalemista, vaan odotelkaa sitä, minkä Isä on luvannut, mistä te kuulitte minulta,
5 sillä Johannes tosin kastoi vedellä, mutta teidät kastetaan pyhässä hengessä muutamia päiviä tämän jälkeen.”
6 Kun he nyt olivat kokoontuneet, he ryhtyivät kysymään häneltä: ”Herra, ennallistatko sinä Israelille valtakunnan tänä aikana?”
7 Hän sanoi heille: ”Ei ole teidän asianne saada tietoa ajoista eikä ajanjaksoista, jotka Isä on omassa tuomiovallassaan asettanut,
8 vaan te saatte voimaa, kun pyhä henki tulee päällenne, ja te tulette olemaan todistajiani sekä Jerusalemissa että koko Juudeassa ja Samariassa ja maan ääriin asti.”
9 Ja kun hän oli tämän sanonut, hänet kohotettiin heidän nähtensä, ja pilvi vei hänet ylös heidän näkyvistään.
10 Ja kun he katselivat kiinteästi taivaalle hänen mennessään, niin katso, kaksi valkopukuista miestä seisoi heidän vieressään,
11 ja he sanoivat: ”Galilean miehet, miksi te seisotte katsomassa taivaalle? Tämä Jeesus, joka otettiin teidän luotanne ylös taivaaseen, tulee näin samalla tavalla kuin olette nähneet hänen taivaaseen menevän.”
12 Sitten he palasivat Jerusalemiin Öljyvuoreksi kutsutulta vuorelta, joka on lähellä Jerusalemia, sapatinmatkan päässä.
13 Ja kun he olivat menneet sisään, he nousivat siihen ylähuoneeseen, jossa he majailivat, Pietari sekä Johannes ja Jaakob ja Andreas, Filippus ja Tuomas, Bartolomeus ja Matteus, Jaakob, Alfeuksen poika, ja Simon Kiivailija ja Juudas, Jaakobin poika.
14 Nämä kaikki pysyivät hellittämättä yksimielisesti rukouksessa yhdessä muutamien naisten ja Marian, Jeesuksen äidin, kanssa ja hänen veljiensä kanssa.
15 Ja niinä päivinä Pietari nousi veljien keskellä ja sanoi (joukkoa oli kaiken kaikkiaan noin satakaksikymmentä henkeä):
16 ”Miehet, veljet, sen raamatunkohdan täytyi täyttyä, jonka pyhä henki puhui etukäteen Daavidin suulla Juudaksesta, josta tuli Jeesuksen kiinniottajien opas,
17 sillä hänet oli luettu meidän joukkoomme ja hän sai osuuden tähän palvelukseen.
18 (Juuri tämä mies siis osti epävanhurskauden palkalla kedon, ja syöksyen pää edellä hän rusahtaen halkesi keskeltä, ja kaikki hänen sisälmyksensä valuivat ulos.
19 Se tuli myös tunnetuksi kaikille Jerusalemin asukkaille, niin että sitä ketoa kutsuttiin heidän kielellään nimellä Akeldama eli Veriketo.)
20 Sillä Psalmien kirjaan on kirjoitettu: ’Tulkoon hänen asuinsijansa autioksi, älköönkä siinä olko asukasta’ ja: ’Ottakoon joku muu hänen valvojanvirkansa.’
21 On sen tähden tarpeellista, että niistä miehistä, jotka kokoontuivat meidän kanssamme koko sinä aikana, jona Herra Jeesus kävi sisään ja ulos meidän keskuudessamme –
22 siitä alkaen, kun Johannes kastoi hänet, siihen päivään asti, jona hänet otettiin ylös meidän luotamme – että yksi näistä tulee hänen ylösnousemuksensa todistajaksi meidän kanssamme.”
23 Niin he asettivat ehdolle kaksi: Barsabbaaksi kutsutun Joosefin, jolle oli annettu lisänimi Justus, ja Mattiaan.
24 Ja he rukoilivat ja sanoivat: ”Sinä, oi Jehova, joka tunnet kaikkien sydämen, osoita, kumman näistä kahdesta olet valinnut
25 ottamaan sen paikan tässä palveluksessa ja apostoliudessa, josta Juudas kääntyi pois mennäkseen omaan paikkaansa.”
26 Niin he heittivät heistä arpaa, ja arpa lankesi Mattiaalle, ja hänet luettiin niiden yhdentoista ohella apostolien joukkoon.
apostolien-teot 2
2 Kun helluntaipäivä oli meneillään, he olivat kaikki yhdessä samassa paikassa,
2 ja yhtäkkiä tuli taivaalta niin kuin navakan tuulenpuuskan synnyttämä kohahdus, ja se täytti koko talon, jossa he istuivat.
3 Ja he näkivät ikään kuin tulisia kieliä, jotka jakautuivat, ja heidän kunkin päälle asettui yksi,
4 ja he kaikki täyttyivät pyhällä hengellä ja rupesivat puhumaan eri kielillä, sen mukaan kuin henki soi heidän puhua.
5 Mutta Jerusalemissa asui juutalaisia, jumalaapelkääviä miehiä, kaikista kansakunnista, mitä taivaan alla on.
6 Kun nyt tämä ääni kuului, joukko tuli koolle ja häkeltyi, koska kukin kuuli heidän puhuvan hänen omalla kielellään.
7 He olivat tosiaan hämmästyneitä ja alkoivat ihmetellä ja sanoa: ”Katso, eivätkö kaikki nämä, jotka puhuvat, ole galilealaisia?
8 Ja kuinka me silti kuulemme kukin omaa kieltämme, johon olemme syntyneet?
9 Parthialaiset ja meedialaiset ja elamilaiset ja ne, jotka asuvat Mesopotamiassa ja Juudeassa ja Kappadokiassa, Pontoksessa ja Aasian piirikunnassa
10 ja Frygiassa ja Pamfyliassa, Egyptissä ja Kyrenen puoleisen Libyan osissa, ja Roomasta vierailevat, sekä juutalaiset että käännynnäiset,
11 kreetalaiset ja arabialaiset, me kuulemme heidän puhuvan omilla kielillämme Jumalan suurenmoisuuksista.”
12 He olivat tosiaan kaikki hämmästyneitä ja ymmällään ja sanoivat toisilleen: ”Mitä tämä oikein on?”
13 Toiset kuitenkin pilkkasivat heitä ja sanoivat: ”He ovat täynnä makeaa viiniä.”
14 Mutta Pietari nousi seisomaan niiden yhdentoista kanssa ja korotti äänensä ja puhui heille näin: ”Juudean miehet ja kaikki te Jerusalemin asukkaat, olkoon tämä teille tunnettua ja ottakaa korviinne minun sanani.
15 Nämä eivät näet ole juovuksissa, kuten te luulette, sillä on päivän kolmas tunti.
16 Päinvastoin, tämä on sitä, mikä on sanottu profeetta Joelin välityksellä:
17 ’”Ja viimeisinä päivinä”, sanoo Jumala,”minä vuodatan henkeäni kaikenlaisen lihan päälle, ja teidän poikanne ja tyttärenne profetoivat, ja teidän nuoret miehenne näkevät näkyjä, ja teidän vanhat miehenne uneksivat unia;
18 ja jopa orjieni ja orjattarieni päälle minä olen vuodattava henkeäni niinä päivinä, ja he profetoivat.
19 Ja minä olen antava ennusmerkkejä ylhäällä taivaalla ja tunnusmerkkejä alhaalla maan päällä, verta ja tulta ja savu-usvaa;
20 aurinko muuttuu pimeydeksi ja kuu vereksi, ennen kuin Jehovan suuri ja loistava päivä saapuu.
21 Ja jokainen, joka huutaa avukseen Jehovan nimeä, pelastuu.”’
22 Israelin miehet, kuulkaa nämä sanat: Jeesus Nasaretilaisen, miehen, jonka Jumala julkisesti osoitti teille voimateoin ja ennusmerkein ja tunnusmerkein, joita Jumala teki hänen välityksellään teidän keskellänne, niin kuin itse tiedätte,
23 tämän miehen, joka luovutettiin Jumalan tekemän päätöksen ja edeltätietämyksen mukaan, te kiinnititte paaluun laittomien miesten kädellä ja surmasitte.
24 Mutta Jumala herätti hänet päästämällä hänet kuoleman tuskista, sillä sen ei ollut mahdollista pitää häntä jatkuvasti otteessaan.
25 Sillä Daavid sanoo hänestä: ’Minulla oli Jehova alati silmieni edessä, sillä hän on oikealla puolellani, jotta en koskaan järkkyisi.
26 Tämän vuoksi sydämeni ilahtui ja kieleni iloitsi suuresti. Sitä paitsi lihanikin tulee lepäämään toivossa,
27 sillä sinä et jätä sieluani Haadekseen etkä salli uskollisesi nähdä turmeltumista.
28 Sinä olet tehnyt elämän tiet minulle tunnetuiksi, sinä tulet täyttämään minut hyvällä mielellä kasvojesi edessä.’
29 Miehet, veljet, on luvallista puhua teille vapaasti kantaisästä Daavidista, että hän sekä kuoli että tuli haudatuksi ja hänen muistohautansa on meidän keskuudessamme tänäkin päivänä.
30 Koska hän siis oli profeetta ja tiesi, että Jumala oli valalla vannonut hänelle asettavansa yhden hänen kupeittensa hedelmistä hänen valtaistuimelleen,
31 hän puhui ennalta nähden Kristuksen ylösnousemuksesta, ettei häntä jätetty Haadekseen eikä hänen lihansa nähnyt turmeltumista.
32 Tämän Jeesuksen Jumala herätti, minkä todistajia me kaikki olemme.
33 Koska hänet siis korotettiin Jumalan oikealle puolelle ja hän sai luvatun pyhän hengen Isältä, hän on vuodattanut tämän, minkä te näette ja kuulette.
34 Daavid ei todellakaan noussut taivaisiin, vaan hän itse sanoo: ’Jehova sanoi minun Herralleni: ”Istu minun oikealla puolellani,
35 kunnes minä panen vihollisesi sinun jalkojesi alustaksi.”’
36 Tietäköön sen tähden koko Israelin huone varmasti, että Jumala on tehnyt hänet sekä Herraksi että Kristukseksi, tämän Jeesuksen, jonka te panitte paaluun.”
37 Kun he nyt tämän kuulivat, he saivat piston sydämeensä, ja he sanoivat Pietarille ja muille apostoleille: ”Miehet, veljet, mitä meidän pitää tehdä?”
38 Pietari sanoi heille: ”Katukaa, ja kastettakoon kukin teistä Jeesuksen Kristuksen nimessä syntienne anteeksi antamiseksi, niin saatte pyhän hengen ilmaisen lahjan.
39 Sillä lupaus on teille ja teidän lapsillenne ja kaikille kaukana oleville, niin monta kuin Jehova, meidän Jumalamme, luokseen kutsuneekin.”
40 Ja monilla muillakin sanoilla hän antoi perusteellisen todistuksen ja kehotti heitä jatkuvasti sanoen: ”Pelastautukaa tästä kierosta sukupolvesta.”
41 Sen tähden ne, jotka sydämestään omaksuivat hänen sanansa, kastettiin, ja sinä päivänä tuli lisää noin kolmetuhatta sielua.
42 Ja he omistautuivat jatkuvasti apostolien opetukseen ja keskinäiseen osallisuuteen, aterioiden nauttimiseen ja rukouksiin.
43 Niin, pelko alkoi vallata jokaista sielua, ja monia ennusmerkkejä ja tunnusmerkkejä alkoi tapahtua apostolien välityksellä.
44 Kaikki ne, joista tuli uskovia, olivat yhdessä ja pitivät kaikkea yhteisenä,
45 ja he ryhtyivät myymään omaisuuttaan ja tavaroitaan ja jakelemaan niistä saatuja varoja kaikille, sen mukaan kuin kukin tarvitsi.
46 Ja he olivat päivän toisensa jälkeen alati temppelissä yksimielisesti, ja he aterioivat yksityiskodeissa ja nauttivat ruokaa suuresti iloiten ja vilpittömin sydämin,
47 ylistivät Jumalaa ja olivat kaiken kansan suosiossa. Samalla Jehova liitti jatkuvasti heihin pelastuvia päivittäin.
apostolien-teot 3
3 Pietari ja Johannes olivat nyt menossa ylös temppeliin rukoushetkellä, yhdeksännellä tunnilla,
2 ja parhaillaan kannettiin erästä miestä, joka oli ollut rampa äitinsä kohdusta saakka ja joka pantiin aina päivittäin lähelle temppelin Kauniiksi kutsuttua ovea pyytämään temppeliin meneviltä armonlahjoja.
3 Nähdessään Pietarin ja Johanneksen olevan menossa temppeliin hän alkoi pyytää saadakseen armonlahjoja.
4 Mutta Pietari katsoi häneen kiinteästi, samoin kuin Johanneskin, ja sanoi: ”Katso meihin.”
5 Niin hän kiinnitti huomionsa heihin odottaen saavansa heiltä jotakin.
6 Mutta Pietari sanoi: ”Hopeaa ja kultaa en omista, mutta minä annan sinulle sitä, mitä minulla on: Jeesuksen Kristuksen, Nasaretilaisen, nimessä: kävele!”
7 Sen jälkeen hän tarttui häntä oikeaan käteen ja nosti hänet ylös. Samassa hänen jalkapohjansa ja nilkkaluunsa lujittuivat,
8 ja hän hypähti pystyyn, seisoi ja alkoi kävellä, ja hän meni heidän kanssaan temppeliin kävellen ja hypellen ja ylistäen Jumalaa.
9 Ja kaikki kansa näki hänen kävelevän ja ylistävän Jumalaa.
10 Lisäksi he alkoivat tuntea hänet siksi mieheksi, joka armonlahjoja saadakseen oli istunut temppelin Kauniinportin luona, ja he tulivat täyteen hämmästystä ja ihastusta sen johdosta, mitä hänelle oli tapahtunut.
11 Mutta kun mies piti kiinni Pietarista ja Johanneksesta, niin kaikki kansa riensi hämmästyksestä suunniltaan koolle heidän luokseen niin kutsuttuun Salomon pylväskäytävään.
12 Sen nähdessään Pietari sanoi kansalle: ”Israelin miehet, miksi ihmettelette tätä, tai miksi tuijotatte meitä, ikään kuin olisimme omalla voimallamme tai jumalisella antaumuksellamme saaneet hänet kävelemään?
13 Abrahamin ja Iisakin ja Jaakobin Jumala, esi-isiemme Jumala, on kirkastanut Palvelijansa, Jeesuksen, jonka te puolestanne luovutitte ja kielsitte Pilatuksen kasvojen edessä, kun hän oli päättänyt päästää hänet vapaaksi.
14 Niin, te kielsitte sen pyhän ja vanhurskaan ja pyysitte, että teille lahjoitettaisiin murhamies,
15 jota vastoin elämän Pääedustajan te tapoitte. Mutta Jumala herätti hänet kuolleista, minkä todistajia me olemme.
16 Näin ollen sen vaikutuksesta, että uskomme hänen nimeensä, hänen nimensä on vahvistanut tämän miehen, jonka te näette ja tunnette, ja usko, joka tulee hänen kauttaan, on antanut miehelle tämän täyden terveyden teidän kaikkien nähden.
17 Ja nyt, veljet, minä tiedän, että te toimitte tietämättömyydessä niin kuin teidän hallitusmiehennekin.
18 Mutta tällä tavoin Jumala on täyttänyt sen, minkä hän ilmoitti etukäteen kaikkien profeettojen suulla, että hänen Kristuksensa kärsisi.
19 Katukaa sen tähden ja kääntykää saadaksenne syntinne pyyhityiksi pois, jotta virvoittumisen ajat tulisivat Jehovan kasvojen luota
20 ja hän lähettäisi teitä varten asetetun Kristuksen, Jeesuksen,
21 joka taivaan tosin täytyy pitää itsellään kaiken sen ennallistamisen aikoihin saakka, mistä Jumala on puhunut vanhan ajan pyhien profeettojensa suulla.
22 Mooseshan sanoi: ’Jehova Jumala herättää teille veljienne keskuudesta minun kaltaiseni profeetan. Teidän on kuunneltava häntä kaiken sen mukaan, mitä hän teille puhuu.
23 Niin, jokainen sielu, joka ei kuuntele sitä Profeettaa, tullaan täysin tuhoamaan kansan keskuudesta.’
24 Ja kaikki profeetat, aina Samuelista alkaen ja ne, jotka seurasivat, niin monet kuin ovatkin puhuneet, ovat myös selvästi julistaneet näitä päiviä.
25 Te olette profeettojen ja sen liiton poikia, jonka Jumala teki esi-isienne kanssa sanoen Abrahamille: ’Ja sinun siemenessäsi tullaan siunaamaan kaikki maan suvut.’
26 Herätettyään Palvelijansa Jumala lähetti hänet ensin teidän luoksenne siunaamaan teitä kääntämällä kunkin teistä pois pahoista teoistaan.”
apostolien-teot 4
4 Mutta kun he molemmat olivat puhumassa kansalle, tulivat ylipapit ja temppelin päällikkö ja saddukeukset yllättäen heidän eteensä
2 harmissaan siitä, että he opettivat kansaa ja julistivat selvästi ylösnousemusta kuolleista Jeesuksen tapauksessa,
3 ja he kävivät heihin käsiksi ja panivat heidät turvasäilöön seuraavaan päivään asti, sillä oli jo ilta.
4 Mutta monet niistä, jotka olivat kuunnelleet puhetta, uskoivat, ja miesten luku nousi noin viiteentuhanteen.
5 Seuraavana päivänä tapahtui Jerusalemissa, että heidän hallitusmiehensä ja vanhimpansa ja kirjanoppineensa kokoontuivat
6 (myös ylipappi Hannas ja Kaifas ja Johannes ja Aleksandros ja niin monta kuin ylipapin sukuun kuului),
7 ja he asettivat heidät keskelleen seisomaan ja alkoivat tiedustella: ”Millä voimalla tai kenen nimessä te teitte tämän?”
8 Silloin Pietari sanoi heille täynnä pyhää henkeä: ”Kansan hallitusmiehet ja vanhimmat,
9 jos meitä tänä päivänä kuulustellaan sairaalle miehelle tehdyn hyvän teon perusteella siitä, kenen välityksellä tämä mies on tehty terveeksi,
10 niin olkoon teille kaikille ja koko Israelin kansalle tunnettua, että Jeesuksen Kristuksen, Nasaretilaisen, nimessä, hänen, jonka te panitte paaluun mutta jonka Jumala herätti kuolleista, tämän välityksellä tämä mies seisoo täällä terveenä teidän edessänne.
11 Tämä on ’se kivi, jota te rakentajat piditte merkityksettömänä mutta josta on tullut pääkulmakivi’.
12 Eikä ole pelastusta kenessäkään muussa, sillä taivaan alla ei ole toista ihmisten keskuudessa annettua nimeä, jonka välityksellä meidän täytyy pelastautua.”
13 Kun he nyt näkivät Pietarin ja Johanneksen suorapuheisuuden ja havaitsivat, että he olivat koulunkäymättömiä ja tavallisia ihmisiä, he ihmettelivät, ja he alkoivat tuntea heidät niiksi, jotka olivat olleet Jeesuksen kanssa,
14 ja nähdessään parannetun miehen seisovan heidän kanssaan heillä ei ollut mitään vastaan sanomista.
15 Niinpä he käskivät heidän mennä sanhedrininsalin ulkopuolelle, ja he alkoivat neuvotella keskenään
16 sanoen: ”Mitä me teemme näille miehille? Sillä heidän välityksellään on tosiaankin tapahtunut huomionarvoinen tunnusmerkki, joka on ilmeinen kaikille Jerusalemin asukkaille, emmekä voi sitä kieltää.
17 Mutta jottei se leviäisi laajemmalle kansan keskuuteen, niin kieltäkäämme uhkauksin heitä enää puhumasta tämän nimen perusteella kenellekään ihmiselle.”
18 Sen jälkeen he kutsuivat heidät ja kielsivät heitä puhumasta tai opettamasta missään mitään Jeesuksen nimen perusteella.
19 Mutta Pietari ja Johannes sanoivat heille vastaukseksi: ”Ratkaiskaa itse, onko Jumalan silmissä vanhurskasta kuunnella ennemmin teitä kuin Jumalaa.
20 Mutta me emme voi lakata puhumasta siitä, mitä olemme nähneet ja kuulleet.”
21 Kun he sitten olivat edelleen uhanneet heitä, he päästivät heidät vapaiksi, sen vuoksi että he eivät löytäneet mitään syytä, minkä perusteella rangaista heitä, ja kansan vuoksi, sillä kaikki kirkastivat Jumalaa tapahtuneen takia;
22 sillä mies, jolle tämä parantumisen tunnusmerkki oli tapahtunut, oli yli neljänkymmenen vuoden ikäinen.
23 Päästyään vapaiksi he menivät omiensa luo ja kertoivat, mitä ylipapit ja vanhimmat olivat heille sanoneet.
24 Tämän kuultuaan he korottivat yksimielisesti äänensä Jumalan puoleen ja sanoivat: ”Suvereeni Herra, sinä, joka olet tehnyt taivaan ja maan ja meren ja kaiken, mitä niissä on,
25 sinä olet pyhän hengen kautta sanonut esi-isämme Daavidin, palvelijasi, suulla: ’Miksi kansakunnat tulivat melskeisiksi ja kansat mietiskelivät tyhjiä?
26 Maan kuninkaat omaksuivat asenteensa, ja hallitsijat kokoontuivat yhteen Jehovaa ja hänen voideltuaan vastaan.’
27 Juuri siten olivat sekä Herodes että Pontius Pilatus kansakuntien ihmisten ja Israelin kansoihin kuuluvien kanssa todellisuudessa koolla tässä kaupungissa sinun pyhää palvelijaasi Jeesusta vastaan, jonka sinä voitelit,
28 tehdäkseen mitä sinun kätesi ja päätöksesi olivat ennalta määränneet tapahtuvaksi.
29 Ja nyt, Jehova, ota huomioon heidän uhkauksensa ja suo orjiesi puhua jatkuvasti sanaasi täysin rohkeasti,
30 samalla kun ojennat kätesi parantamaan ja kun tunnusmerkkejä ja ennusmerkkejä tapahtuu pyhän palvelijasi Jeesuksen nimen kautta.”
31 Ja kun he olivat rukoilleet, niin se paikka, johon he olivat kokoontuneet, järähteli, ja he kaikki täyttyivät pyhällä hengellä ja puhuivat Jumalan sanaa rohkeasti.
32 Lisäksi uskoviksi tulleiden joukolla oli yksi sydän ja sielu, eikä yksikään sanonut omakseen mitään siitä, mitä hän omisti, vaan heillä oli kaikki yhteistä.
33 Ja apostolit jatkoivat hyvin voimallisesti todistuksen antamista Herran Jeesuksen ylösnousemuksesta, ja ansaitsematon hyvyys oli suuressa määrin heidän kaikkien osana.
34 Heidän keskuudessaan ei ollut näet yksikään puutteessa, sillä kaikki ne, jotka olivat peltojen tai talojen omistajia, myivät niitä ja toivat myytyjen hinnan
35 ja panivat sen apostolien jalkojen juureen. Sitten jaeltiin kullekin sen mukaan kuin hän tarvitsi.
36 Niinpä Joosef, jolle apostolit olivat antaneet lisänimen Barnabas (joka merkitsee käännettynä: lohdutuksen poika), leeviläinen, kotoisin Kyproksesta,
37 myi omistamansa maapalan ja toi rahan ja pani sen apostolien jalkojen juureen.
apostolien-teot 5
5 Mutta muuan Ananias-niminen mies myi yhdessä vaimonsa Safiran kanssa omaisuutta
2 ja pidätti salaa itselleen osan hinnasta vaimonsa tieten, ja osan hän toi ja pani apostolien jalkojen juureen.
3 Mutta Pietari sanoi: ”Ananias, miksi Saatana on tehnyt sinut niin julkeaksi, että olet valehdellut pyhälle hengelle ja pidättänyt itsellesi salaa osan pellon hinnasta?
4 Eikö se sinulla ollessaan ollut sinun, ja kun se oli myyty, eikö se edelleenkin ollut sinun vallassasi? Miksi päätit tällaisen teon sydämessäsi? Et sinä ole valehdellut ihmisille, vaan Jumalalle.”
5 Kuultuaan nämä sanat Ananias kaatui maahan ja kuoli. Ja suuri pelko valtasi kaikki, jotka kuulivat siitä.
6 Mutta nuoremmat miehet nousivat, käärivät hänet liinoihin ja kantoivat hänet ulos ja hautasivat hänet.
7 Noin kolmen tunnin kuluttua tuli sitten hänen vaimonsa sisään tietämättä mitä oli tapahtunut.
8 Pietari sanoi hänelle: ”Sano minulle: niinkö paljosta te myitte sen pellon?” Hän sanoi: ”Kyllä, niin paljosta.”
9 Niin Pietari sanoi hänelle: ”Miksi olitte sopineet keskenänne Jehovan hengen panemisesta koetukselle? Katso! Niiden jalat, jotka hautasivat miehesi, ovat ovella, ja he kantavat sinut ulos.”
10 Samassa hän kaatui hänen jalkoihinsa ja kuoli. Kun nuoret miehet tulivat sisään, he tapasivat hänet kuolleena, ja he kantoivat hänet ulos ja hautasivat hänet hänen miehensä viereen.
11 Sen johdosta suuri pelko valtasi koko seurakunnan ja kaikki ne, jotka tästä kuulivat.
12 Lisäksi apostolien kätten kautta tapahtui jatkuvasti monia tunnusmerkkejä ja ennusmerkkejä kansan keskuudessa; ja he olivat kaikki yksimielisesti Salomon pylväskäytävässä.
13 Tosin ei yksikään toisista rohjennut liittyä heihin; siitä huolimatta kansa piti heitä suuressa arvossa.
14 Eikä siinä kyllin: Herraan uskovia tuli jatkuvasti lisää, joukoittain sekä miehiä että naisia,
15 niin että sairaita tuotiin ulos valtakaduillekin ja asetettiin sinne pienille vuoteille ja kantopaareille, jotta Pietarin ohi kulkiessa ainakin hänen varjonsa lankeaisi johonkuhun heistä.
16 Myös Jerusalemin ympärillä olevien kaupunkien väkeä tuli joukoittain koolle kantaen sairaita ja epäpuhtaiden henkien vaivaamia, ja heidät kaikki parannettiin.
17 Mutta ylimmäinen pappi ja kaikki hänen kanssaan olevat, silloinen saddukeusten lahko, nousivat ja tulivat täyteen mustasukkaisuutta,
18 ja he kävivät apostoleihin käsiksi ja panivat heidät yleiseen turvasäilöön.
19 Mutta yöllä Jehovan enkeli avasi vankilan ovet, toi heidät ulos ja sanoi:
20 ”Menkää, ja kun olette asettuneet temppeliin, puhukaa jatkuvasti kansalle kaikkia tätä elämää koskevia sanoja.”
21 Sen kuultuaan he menivät päivän koitteessa temppeliin ja alkoivat opettaa. Kun sitten ylimmäinen pappi ja hänen kanssaan olevat saapuivat, he kutsuivat koolle sanhedrinin ja Israelin poikien vanhinten koko kansankokouksen ja lähettivät noutamaan heitä vankityrmästä.
22 Mutta kun virkailijat tulivat sinne, he eivät löytäneet heitä vankilasta. Niin he palasivat ja tekivät ilmoituksen
23 sanoen: ”Me totesimme, että vankityrmä oli lukittu kaikin varmuustoimin ja että vartijat seisoivat ovilla, mutta avattuamme emme löytäneet ketään sisältä.”
24 Kun nyt sekä temppelin päällikkö että ylipapit kuulivat nämä sanat, he joutuivat niiden johdosta ymmälle siitä, mitä tästä seuraisi.
25 Mutta eräs mies saapui ja ilmoitti heille: ”Katso! Ne miehet, jotka te panitte vankilaan, ovat temppelissä ja seisovat ja opettavat kansaa.”
26 Silloin päällikkö meni virkailijoineen ja ryhtyi tuomaan heitä, mutta ilman väkivaltaa, koska he pelkäsivät, että kansa kivittäisi heidät.
27 Niin he toivat heidät ja asettivat heidät seisomaan sanhedrininsaliin. Ja ylimmäinen pappi kuulusteli heitä
28 ja sanoi: ”Me kieltämällä kielsimme teitä enää opettamasta tämän nimen perusteella, ja kuitenkin, katso, te olette täyttäneet Jerusalemin opetuksellanne, ja te olette päättäneet saattaa tämän miehen veren meidän päällemme.”
29 Vastaukseksi Pietari ja toiset apostolit sanoivat: ”Meidän täytyy totella Jumalaa hallitsijana ennemmin kuin ihmisiä.
30 Meidän esi-isiemme Jumala on herättänyt Jeesuksen, jonka te tapoitte ripustamalla hänet paaluun.
31 Jumala korotti tämän Pääedustajaksi ja Pelastajaksi oikealle puolelleen antamaan katumusta Israelille ja syntien anteeksiantoa.
32 Ja me olemme näiden asioiden todistajia, ja niin on pyhä henkikin, jonka Jumala on antanut niille, jotka tottelevat häntä hallitsijana.”
33 Kun he tämän kuulivat, he tunsivat haavoittuvansa syvästi ja tahtoivat surmata heidät.
34 Mutta sanhedrinissa nousi eräs mies, Gamaliel-niminen fariseus, koko kansan arvostama lainopettaja, ja antoi käskyn panna miehet hetkiseksi ulkopuolelle.
35 Ja hän sanoi heille: ”Israelin miehet, varokaa, mitä aiotte tehdä näille miehille.
36 Ennen näitä päiviä nousi esimerkiksi Teudas sanoen jokin olevansa, ja lukuisia miehiä, noin neljäsataa, liittyi hänen puolueeseensa. Mutta hänet surmattiin, ja kaikki ne, jotka tottelivat häntä, hajaantuivat, eikä heistä tullut mitään.
37 Hänen jälkeensä nousi galilealainen Juudas henkikirjoituksen päivinä, ja hän veti kansaa mukaansa. Ja kuitenkin hän tuhoutui, ja kaikki, jotka tottelivat häntä, hajaantuivat.
38 Ja niin minä sanon teille näissä olosuhteissa: älkää kajotko näihin miehiin, vaan antakaa heidän olla (sillä jos tämä hanke tai tämä työ on ihmisistä, niin se kukistuu,
39 mutta jos se on Jumalasta, niin te ette voi kukistaa heitä); muutoin teidän saatetaan ehkä havaita taistelevan todellisuudessa Jumalaa vastaan.”
40 Tällöin he kuulivat häntä, ja he kutsuivat apostolit luokseen, pieksivät heitä ja käskivät heidän lakata puhumasta Jeesuksen nimen perusteella ja päästivät heidät menemään.
41 Nämä lähtivät siis sanhedrinin edestä iloiten siitä, että heidät oli katsottu arvollisiksi kärsimään häpäisyä hänen nimensä puolesta.
42 Ja joka päivä temppelissä ja talosta taloon he jatkoivat herkeämättä opettamista ja hyvän uutisen julistamista Kristuksesta, Jeesuksesta.
apostolien-teot 6
6 Kun nyt opetuslapset lisääntyivät lukumäärältään näinä päivinä, niin kreikankielisten juutalaisten keskuudessa syntyi nurinaa hepreankielisiä juutalaisia vastaan, koska heidän leskiään syrjittiin päivittäisessä jakelussa.
2 Niinpä ne kaksitoista kutsuivat opetuslasten joukon luokseen ja sanoivat: ”Ei ole mieluista, että jätämme Jumalan sanan jaellaksemme ruokaa pöytiin.
3 Etsikää siis, veljet, keskuudestanne seitsemän miestä, joista on hyvä todistus, jotka ovat täynnä henkeä ja viisautta, nimittääksemme heidät huolehtimaan tästä tarpeellisesta toimesta;
4 mutta me omistaudumme rukoukseen ja sanan palvelukseen.”
5 Ja se puhe miellytti koko joukkoa, ja he valitsivat Stefanoksen, miehen joka oli täynnä uskoa ja pyhää henkeä, ja Filippoksen ja Prokoroksen ja Nikanorin ja Timonin ja Parmenaan ja Nikolaoksen, Antiokiasta olevan käännynnäisen,
6 ja he asettivat heidät apostolien eteen, ja rukoiltuaan nämä panivat kätensä heidän päälleen.
7 Sen johdosta Jumalan sana kasvoi kasvamistaan, ja opetuslasten luku lisääntyi yhä Jerusalemissa hyvin paljon, ja suuri joukko pappeja alkoi olla uskolle tottelevaisia.
8 Ja Stefanos, täynnä miellyttävyyttä ja voimaa, teki suuria ennusmerkkejä ja tunnusmerkkejä kansan keskuudessa.
9 Mutta eräät miehet niistä, jotka olivat niin sanotusta Vapautettujen synagogasta, ja kyreneläisistä ja aleksandrialaisista ja niistä, jotka olivat Kilikiasta ja Aasiasta, nousivat väittelemään Stefanoksen kanssa,
10 ja kuitenkaan he eivät voineet pitää puoliaan sitä viisautta ja henkeä vastaan, jolla hän puhui.
11 Silloin he suostuttelivat salaa miehiä sanomaan: ”Olemme kuulleet hänen puhuvan rienaavia sanoja Moosesta ja Jumalaa vastaan.”
12 Ja he kiihottivat kansan ja vanhimmat ja kirjanoppineet, ja tultuaan yllättäen hänen eteensä he ottivat hänet väkivalloin ja veivät hänet sanhedriniin.
13 Ja he toivat esiin vääriä todistajia, jotka sanoivat: ”Tämä mies ei lakkaa puhumasta tätä pyhää paikkaa vastaan ja Lakia vastaan.
14 Olemme esimerkiksi kuulleet hänen sanovan, että tämä Jeesus Nasaretilainen hajottaa maahan tämän paikan ja muuttaa ne tavat, jotka Mooses meille välitti.”
15 Ja kun kaikki sanhedrinissa istuvat katselivat häntä kiinteästi, he näkivät hänen kasvojensa olevan kuin enkelin kasvot.
apostolien-teot 7
7 Mutta ylimmäinen pappi sanoi: ”Onko asia näin?”
2 Hän sanoi: ”Miehet, veljet ja isät, kuulkaa. Kirkkauden Jumala näyttäytyi esi-isällemme Abrahamille tämän ollessa Mesopotamiassa, ennen kuin hän asettui asumaan Haraniin,
3 ja sanoi hänelle: ’Lähde maastasi ja sukulaistesi luota ja tule siihen maahan, jonka minä osoitan sinulle.’
4 Silloin hän lähti kaldealaisten maasta ja asettui asumaan Haraniin. Ja hänen isänsä kuoltua Jumala pani hänet muuttamaan asuinpaikkansa sieltä tähän maahan, jossa te nyt asutte.
5 Ja kuitenkaan hän ei antanut hänelle siinä mitään perintöosaa, ei jalan leveyttäkään, mutta hän lupasi antaa sen hänelle omaisuudeksi ja hänen jälkeensä hänen siemenelleen, vaikka hänellä ei vielä ollut lasta.
6 Sitä paitsi Jumala puhui niin, että hänen siemenensä olisi muukalaisasukkaina vieraassa maassa ja sen kansa orjuuttaisi heitä ja ahdistaisi heitä neljäsataa vuotta.
7 ’Ja sen kansakunnan, jonka orjina he tulevat olemaan, minä tuomitsen’, sanoi Jumala,’ja tämän jälkeen he lähtevät sieltä ja suorittavat minulle pyhää palvelusta tässä paikassa.’
8 Hän antoi hänelle myös ympärileikkauksen liiton; ja niin hänelle syntyi Iisak, ja hän ympärileikkasi hänet kahdeksantena päivänä, ja Iisakille Jaakob ja Jaakobille ne kaksitoista kantaisää.
9 Ja kantaisät tulivat mustasukkaisiksi Joosefille ja myivät hänet Egyptiin. Mutta Jumala oli hänen kanssaan
10 ja vapautti hänet kaikista hänen ahdistuksistaan ja antoi hänelle miellyttävyyttä ja viisautta faraon, Egyptin kuninkaan, silmissä. Ja tämä asetti hänet hallitsemaan Egyptiä ja koko hänen taloaan.
11 Mutta koko Egyptiin ja Kanaaniin tuli nälänhätä, vieläpä suuri ahdistus, eivätkä esi-isämme löytäneet mitään elintarvikkeita.
12 Mutta Jaakob kuuli Egyptissä olevan ruokatarvikkeita, ja hän lähetti esi-isämme sinne ensimmäisen kerran.
13 Ja toisella kerralla Joosef tuli tunnetuksi veljilleen, ja Joosefin sukuperä kävi faraolle ilmeiseksi.
14 Niin Joosef lähetti kutsumaan luokseen isänsä Jaakobin ja kaikki sukulaisensa, luvultaan seitsemänkymmentäviisi sielua.
15 Jaakob meni alas Egyptiin. Ja hän kuoli, niin myös esi-isämme,
16 ja heidät siirrettiin Sikemiin ja pantiin siihen muistohautaan, jonka Abraham oli ostanut hopearahalla määrähinnasta Hamorin pojilta Sikemissä.
17 Sitä mukaa kuin oli lähestymässä sen lupauksen täyttymyksen aika, jonka Jumala oli avoimesti julistanut Abrahamille, kansa kasvoi ja lisääntyi Egyptissä,
18 kunnes Egyptiä nousi hallitsemaan toinen kuningas, joka ei tiennyt Joosefista.
19 Tämä juonitteli heimokuntaamme vastaan ja pakotti väärin isät jättämään pienokaisensa heitteille, jotteivät ne jäisi eloon.
20 Juuri tuohon aikaan syntyi Mooses, ja hän oli Jumalan edessä kaunis. Ja häntä hoidettiin kolme kuukautta isänsä kodissa.
21 Mutta kun hänet jätettiin heitteille, faraon tytär otti hänet ylös ja kasvatti hänet omana poikanaan.
22 Niinpä Moosekselle opetettiin kaikkea egyptiläisten viisautta. Hän oli todella voimallinen sanoissaan ja teoissaan.
23 Kun sitten hänen neljännenkymmenennen vuotensa aika oli täyttymässä, hänen sydämeensä juolahti käydä tarkastamassa veljiään, Israelin poikia.
24 Ja kun hän huomasi, että erästä kohdeltiin epäoikeudenmukaisesti, hän puolusti tätä ja kosti väärin kohdellun puolesta lyömällä egyptiläisen maahan.
25 Hän luuli veljiensä tajuavan, että Jumala oli antamassa heille pelastuksen hänen kätensä välityksellä, mutta he eivät tajunneet sitä.
26 Ja seuraavana päivänä hän näyttäytyi heille heidän taistellessaan, ja hän koetti saattaa heitä jälleen sovintoon keskenään sanoen: ’Miehet, te olette veljiä. Miksi kohtelette toisianne epäoikeudenmukaisesti?’
27 Mutta se, joka kohteli lähimmäistään epäoikeudenmukaisesti, työnsi hänet pois ja sanoi: ’Kuka on asettanut sinut meille hallitsijaksi ja tuomariksi?
28 Et kai sinä vain tahdo surmata minua samoin kuin eilen surmasit sen egyptiläisen?’
29 Tämän puheen jälkeen Mooses pakeni ja tuli muukalaisasukkaaksi Midianin maahan, jossa hänelle syntyi kaksi poikaa.
30 Ja kun neljäkymmentä vuotta oli tullut täyteen, hänelle näyttäytyi Siinainvuoren erämaassa enkeli orjantappurapensaan tulenliekissä.
31 Kun nyt Mooses näki sen, hän ihmetteli näkyä. Mutta kun hän meni lähemmäksi tutkiakseen tarkemmin, kuului Jehovan ääni:
32 ’Minä olen sinun esi-isiesi Jumala, Abrahamin ja Iisakin ja Jaakobin Jumala.’ Jouduttuaan vavistuksen valtaan Mooses ei uskaltanut tutkia enempää.
33 Jehova sanoi hänelle: ’Ota sandaalit jalastasi, sillä paikka, jossa seisot, on pyhää maata.
34 Olen totisesti nähnyt Egyptissä olevan kansani väärän kohtelun ja olen kuullut heidän huokauksensa ja olen tullut alas vapauttaakseni heidät. Ja nyt, tule, minä lähetän sinut Egyptiin.’
35 Tämän Mooseksen, jonka he kielsivät sanoen: ’Kuka on asettanut sinut hallitsijaksi ja tuomariksi?’, tämän miehen Jumala lähetti sekä hallitsijaksi että vapauttajaksi sen enkelin kädellä, joka näyttäytyi hänelle orjantappurapensaassa.
36 Tämä mies johdatti heidät pois tehtyään ennusmerkkejä ja tunnusmerkkejä Egyptissä ja Punaisellamerellä ja erämaassa neljänkymmenen vuoden ajan.
37 Tämä on se Mooses, joka sanoi Israelin pojille: ’Jumala herättää teille veljienne keskuudesta minun kaltaiseni profeetan.’
38 Tämä on se, joka oli seurakunnan keskuudessa erämaassa enkelin kanssa, joka puhui hänelle Siinainvuorella, ja esi-isiemme kanssa, ja hän sai eläviä pyhiä julistuksia teille annettaviksi.
39 Hänelle esi-isämme eivät tahtoneet tulla tottelevaisiksi, vaan he työnsivät hänet syrjään ja kääntyivät sydämessään takaisin Egyptiin
40 ja sanoivat Aaronille: ’Tee meille jumalia kulkemaan edellämme, sillä emme tiedä, mitä on tapahtunut tälle Moosekselle, joka johdatti meidät pois Egyptin maasta.’
41 Niin he tekivät noina päivinä vasikan ja toivat teurasuhrin ylös tälle epäjumalalle ja alkoivat huvitella kättensä tekojen parissa.
42 Niin Jumala kääntyi pois ja luovutti heidät suorittamaan pyhää palvelusta taivaan armeijalle, niin kuin on kirjoitettu profeettojen kirjaan: ’Ette kai te minulle uhranneet uhrieläimiä ja teurasuhreja neljänkymmenen vuoden aikana erämaassa, oi Israelin huone?
43 Mutta Molokin telttaa ja Refan-jumalan tähteä te kannoitte korkealla, kuvia jotka teitte palvoaksenne niitä. Sen johdosta minä karkotan teidät Babylonin toiselle puolelle.’
44 Esi-isillämme oli todistuksen teltta erämaassa, niin kuin hän määräsi puhuessaan Moosekselle sen tekemisestä sen mallin mukaan, jonka tämä oli nähnyt.
45 Ja ne esi-isämme, jotka saivat sen perinnökseen, myös toivat sen Joosuan kanssa niiden kansakuntien omistamaan maahan, jotka Jumala työnsi pois esi-isiemme edestä. Täällä se pysyi Daavidin päiviin asti.
46 Hän sai suosion Jumalan silmissä ja pyysi, että hän saisi järjestää asumuksen Jaakobin Jumalalle.
47 Mutta Salomo hänelle huoneen rakensi.
48 Korkein ei kuitenkaan asu käsillä tehdyissä huoneissa, niin kuin profeetta sanoo:
49 ’Taivas on minun valtaistuimeni, ja maa on minun jalkojeni alusta. Millaisen huoneen te rakennatte minulle? sanoo Jehova. Tai mikä on minun lepopaikkani?
50 Eikö minun käteni ole tehnyt tämän kaiken?’
51 Uppiniskaiset ja ympärileikkaamattomat sydämeltä ja korvilta, aina te olette vastustamassa pyhää henkeä; niin kuin teidän esi-isänne, niin tekin.
52 Ketä profeetoista teidän esi-isänne eivät vainonneet? Hehän tappoivat ne, jotka ilmoittivat etukäteen sen Vanhurskaan tulosta, jonka kavaltajiksi ja murhaajiksi te olette nyt tulleet,
53 te, jotka saitte Lain enkelien välittämänä mutta ette ole sitä pitäneet.”
54 Mutta tämän kuullessaan he tunsivat haavoittuvansa sydäntään myöten ja alkoivat kiristellä hänelle hampaitaan.
55 Mutta täynnä pyhää henkeä hän katseli kiinteästi taivaaseen ja näki Jumalan kirkkauden ja Jeesuksen seisovan Jumalan oikealla puolella,
56 ja hän sanoi: ”Katso! Minä näen taivaat avautuneina ja Ihmisen Pojan seisovan Jumalan oikealla puolella.”
57 Tällöin he huusivat kovalla äänellä ja panivat kätensä korvilleen ja ryntäsivät hänen kimppuunsa yhtenä miehenä.
58 Ja ajettuaan hänet kaupungin ulkopuolelle he alkoivat kivittää häntä. Ja todistajat laskivat päällysvaippansa Sauliksi kutsutun nuoren miehen jalkojen juureen.
59 Ja he jatkoivat Stefanoksen kivittämistä hänen esittäessään vetoomusta ja sanoessaan: ”Herra Jeesus, ota vastaan minun henkeni.”
60 Sitten hän laskeutui polvilleen ja huusi voimakkaalla äänellä: ”Jehova, älä lue heidän syykseen tätä syntiä.” Ja tämän sanottuaan hän nukahti pois.
apostolien-teot 8
8 Saul puolestaan hyväksyi hänen murhansa. Sinä päivänä nousi Jerusalemissa olevaa seurakuntaa vastaan suuri vaino; apostoleita lukuun ottamatta kaikki hajaantuivat ympäri Juudean ja Samarian seutuja.
2 Mutta jumalaapelkäävät miehet kantoivat Stefanoksen haudattavaksi, ja he pitivät hänelle suuret valittajaiset.
3 Saul sitä vastoin alkoi kohdella seurakuntaa raa’asti. Hän tunkeutui taloon toisensa jälkeen, raahasi ulos sekä miehiä että naisia ja toimitti heitä vankilaan.
4 Ne, jotka olivat hajaantuneet, kulkivat kuitenkin halki maan ja julistivat sanan hyvää uutista.
5 Esimerkiksi Filippos meni alas Samarian kaupunkiin ja alkoi saarnata heille Kristusta.
6 Ihmisjoukot kiinnittivät yksimielisesti huomiota siihen, mitä Filippos sanoi, kun he kuuntelivat ja katsoivat niitä tunnusmerkkejä, joita hän teki.
7 Siellä oli näet monia, joissa oli epäpuhtaita henkiä, ja nämä huusivat suurella äänellä ja tulivat ulos. Lisäksi parannettiin monia halvaantuneita ja rampoja.
8 Niin siinä kaupungissa syntyi suuri ilo.
9 Mutta kaupungissa oli Simon-niminen mies, joka oli tätä ennen harjoittanut taikuutta ja hämmästyttänyt Samarian kansakuntaa ja sanonut itse olevansa jokin suuri.
10 Ja he kaikki, vähäisimmästä suurimpaan, kiinnittivät huomiota häneen ja sanoivat: ”Tämä mies on se Jumalan Voima, jota voidaan kutsua Suureksi.”
11 Niinpä he kiinnittivät häneen huomiota, koska hän oli hämmästyttänyt heitä taikakeinoillaan jo melko kauan.
12 Mutta kun he uskoivat Filipposta, joka julisti hyvää uutista Jumalan valtakunnasta ja Jeesuksen Kristuksen nimestä, heitä ryhdyttiin kastamaan, sekä miehiä että naisia.
13 Simon itsekin tuli uskovaksi, ja kun hänet oli kastettu, hän oli jatkuvasti Filippoksen seurassa, ja hän oli hämmästynyt nähdessään tunnusmerkkien ja suurten voimatekojen tapahtuvan.
14 Kun Jerusalemissa olevat apostolit kuulivat, että Samaria oli ottanut vastaan Jumalan sanan, he lähettivät heidän luokseen Pietarin ja Johanneksen,
15 ja nämä menivät alas ja rukoilivat heidän puolestaan, jotta he saisivat pyhää henkeä.
16 Sillä sitä ei ollut vielä tullut heidän kenenkään päälle, vaan heidät oli vain kastettu Herran Jeesuksen nimessä.
17 Sitten he ryhtyivät panemaan käsiään heidän päälleen, ja he alkoivat saada pyhää henkeä.
18 Kun nyt Simon näki, että henkeä annettiin apostolien kätten päälle panemisen välityksellä, hän tarjosi heille rahaa
19 ja sanoi: ”Antakaa minullekin tämä valta, jotta jokainen, jonka päälle panen käteni, saisi pyhää henkeä.”
20 Mutta Pietari sanoi hänelle: ”Tuhoutukoon hopeasi sinun kanssasi, koska luulit rahalla saavasi Jumalan ilmaisen lahjan hallintaasi.
21 Ei sinulla ole osaa eikä arpaa tässä asiassa, sillä sydämesi ei ole suora Jumalan edessä.
22 Kadu siis tätä pahuuttasi ja rukoile Jehovaa, että mikäli mahdollista sydämesi juoni annettaisiin sinulle anteeksi,
23 sillä näen, että sinä olet myrkyllinen sappi ja epävanhurskauden side.”
24 Vastaukseksi Simon sanoi: ”Rukoilkaa te Jehovaa minun puolestani, ettei minua kohtaisi mikään siitä, mitä olette sanoneet.”
25 Kun he siis olivat antaneet perusteellisen todistuksen ja puhuneet Jehovan sanaa, he kääntyivät takaisin Jerusalemiin ja julistivat hyvää uutista monille samarialaisten kylille.
26 Mutta Jehovan enkeli puhui Filippokselle sanoen: ”Nouse ja mene etelään sille tielle, joka vie Jerusalemista alas Gazaan.” (Tämä on aavikkotie.)
27 Silloin hän nousi ja meni, ja katso: etiopialainen eunukki, etiopialaisten kuningattaren, kandaken, alainen vallanpitäjä, joka oli koko hänen aarteistonsa hoitaja. Hän oli mennyt Jerusalemiin palvomaan,
28 mutta hän oli palaamassa ja istui vaunuissaan lukemassa ääneen profeetta Jesajaa.
29 Niin henki sanoi Filippokselle: ”Lähesty noita vaunuja ja liity mukaan.”
30 Filippos juoksi vierelle ja kuuli hänen lukevan ääneen profeetta Jesajaa, ja hän sanoi: ”Ymmärrätkö todella, mitä luet?”
31 Hän sanoi: ”Niin, kuinka voisinkaan, ellei joku opastaisi minua?” Ja hän pyysi hartaasti Filipposta nousemaan ja istumaan viereensä.
32 Mutta se Raamatun kohta, jota hän oli ääneen lukemassa, oli tämä: ”Kuin lammas hänet vietiin teurastettavaksi, ja kuin karitsa, joka on äänettömänä keritsijänsä edessä, niin hän ei suutansa avaa.
33 Hänen nöyryytyksensä aikana tuomio otettiin häneltä pois. Kuka kertoo hänen sukupolvensa yksityiskohdat? Sillä hänen elämänsä otetaan pois maan päältä.”
34 Vastaukseksi eunukki sanoi Filippokselle: ”Pyydän sinulta nöyrästi: Kenestä profeetta sanoo tämän? Itsestäänkö vai jostakusta toisesta?”
35 Filippos avasi suunsa, ja aloitettuaan tästä raamatunkohdasta hän julisti hänelle hyvää uutista Jeesuksesta.
36 Kun he nyt kulkivat tietä myöten, he tulivat veden luo, ja eunukki sanoi: ”Katso: vettä! Mikä estää minua tulemasta kastetuksi?”
37 ——
38 Sen jälkeen hän käski pysäyttää vaunut, ja he molemmat menivät alas veteen, sekä Filippos että eunukki; ja hän kastoi hänet.
39 Kun he olivat tulleet ylös vedestä, Jehovan henki johdatti Filippoksen nopeasti pois, eikä eunukki enää nähnyt häntä, sillä hän jatkoi matkaansa iloiten.
40 Mutta Filippoksen todettiin olevan Asdodissa, ja hän kulki alueen läpi ja julisti jatkuvasti hyvää uutista kaikille kaupungeille, kunnes hän tuli Kesareaan.
apostolien-teot 9
9 Mutta Saul, joka uhosi yhä uhkaa ja murhaa Herran opetuslapsia vastaan, meni ylimmäisen papin luo
2 ja pyysi häneltä kirjeitä Damaskoksen synagogille saadakseen tuoda sidottuina Jerusalemiin keitä tahansa tähän Tiehen kuuluvia, jotka hän löytäisi, sekä miehiä että naisia.
3 Ollessaan sitten matkalla hän lähestyi Damaskosta, kun yhtäkkiä taivaasta leimahti valo hänen ympärilleen,
4 ja hän kaatui maahan ja kuuli äänen sanovan hänelle: ”Saul, Saul, miksi vainoat minua?”
5 Hän sanoi: ”Kuka olet, Herra?” Hän sanoi: ”Minä olen Jeesus, jota sinä vainoat.
6 Nouse kuitenkin ja mene kaupunkiin, niin sinulle sanotaan, mitä sinun täytyy tehdä.”
7 Miehet, jotka kulkivat hänen kanssaan, seisoivat sanattomina; he kuulivat tosin ääntä, mutta eivät nähneet ketään.
8 Mutta Saul nousi maasta, ja vaikka hänen silmänsä olivat auki, hän ei nähnyt mitään. Niin he taluttivat häntä kädestä ja veivät hänet Damaskokseen.
9 Ja kolmeen päivään hän ei nähnyt mitään eikä syönyt eikä juonut.
10 Damaskoksessa oli Ananias-niminen opetuslapsi, ja Herra sanoi hänelle näyssä: ”Ananias!” Hän sanoi: ”Tässä olen, Herra.”
11 Herra sanoi hänelle: ”Nouse, mene sille kadulle, jota kutsutaan Suoraksi, ja etsi Juudaksen talosta Saul-niminen tarsolainen mies. Sillä katso, hän rukoilee,
12 ja hän on nähnyt näyssä Ananias-nimisen miehen tulevan sisään ja panevan kätensä hänen päälleen, jotta hän saisi näkönsä takaisin.”
13 Mutta Ananias vastasi: ”Herra, olen kuullut monilta tästä miehestä, kuinka paljon pahaa hän on tehnyt pyhillesi Jerusalemissa.
14 Ja täällä hänellä on ylipapeilta valtuus sitoa kaikki, jotka huutavat avukseen sinun nimeäsi.”
15 Mutta Herra sanoi hänelle: ”Lähde matkaan, sillä tämä mies on minulle valittu astia kantamaan minun nimeäni kansakunnille samoin kuin kuninkaille ja Israelin pojille.
16 Sillä minä osoitan hänelle selvästi, kuinka paljon hänen täytyy kärsiä minun nimeni puolesta.”
17 Niin Ananias lähti ja meni siihen taloon, ja hän pani kätensä hänen päälleen ja sanoi: ”Saul, veli, Herra, se Jeesus joka näyttäytyi sinulle tiellä jota olit tulossa, on lähettänyt minut, jotta saisit näkösi takaisin ja täyttyisit pyhällä hengellä.”
18 Ja heti hänen silmistään putosivat kuin suomukset, ja hän sai näkönsä takaisin, ja hän nousi, ja hänet kastettiin,
19 ja hän nautti ruokaa ja vahvistui. Hän oli joitakin päiviä opetuslasten kanssa Damaskoksessa,
20 ja heti hän alkoi synagogissa saarnata Jeesusta, että tämä on Jumalan Poika.
21 Mutta kaikki, jotka kuulivat häntä, hämmästelivät ja sanoivat: ”Eikö tämä ole se mies, joka hävitti Jerusalemissa niitä, jotka huutavat avukseen tätä nimeä, ja joka oli tullut tänne juuri siinä tarkoituksessa, että hän veisi heidät sidottuina ylipappien luo?”
22 Mutta Saul voimistui voimistumistaan ja häkellytti Damaskoksessa asuvia juutalaisia todistaessaan johdonmukaisesti, että tämä on Kristus.
23 Kun sitten useita päiviä oli kulunut, juutalaiset neuvottelivat yhdessä surmatakseen hänet.
24 Heidän salajuonensa tuli kuitenkin Saulin tietoon. Mutta he pitivät porttejakin tarkkaan silmällä sekä päivällä että yöllä surmatakseen hänet.
25 Niin hänen opetuslapsensa ottivat hänet ja päästivät hänet yöllä alas muurin aukosta laskemalla hänet korissa.
26 Saavuttuaan Jerusalemiin hän koetti moneen otteeseen liittyä opetuslapsiin, mutta he kaikki pelkäsivät häntä, koska he eivät uskoneet, että hän oli opetuslapsi.
27 Niin Barnabas tuli hänen avukseen ja vei hänet apostolien luo, ja hän kertoi heille yksityiskohtaisesti, miten hän oli nähnyt tiellä Herran ja että hän oli puhunut hänelle ja miten hän oli Damaskoksessa puhunut rohkeasti Jeesuksen nimessä.
28 Ja hän oli edelleen heidän kanssaan, kulki sisään ja ulos Jerusalemissa ja puhui rohkeasti Herran nimessä;
29 ja hän keskusteli ja väitteli kreikankielisten juutalaisten kanssa. Mutta nämä yrittivät useasti surmata hänet.
30 Tämän huomattuaan veljet toivat hänet alas Kesareaan ja lähettivät hänet Tarsokseen.
31 Silloin seurakunta astui kaikkialla Juudeassa ja Galileassa ja Samariassa rauhan kauteen ja rakentui, ja vaeltaessaan Jehovan pelossa ja pyhän hengen lohdutuksessa se lisääntyi jatkuvasti.
32 Kun sitten Pietari oli kulkemassa kaikkien seutujen läpi, hän tuli alas myös niiden pyhien luo, jotka asuivat Lyddassa.
33 Siellä hän tapasi Aineas-nimisen miehen, joka oli maannut pitkällään kantovuoteellaan kahdeksan vuotta, koska hän oli halvaantunut.
34 Ja Pietari sanoi hänelle: ”Aineas, Jeesus Kristus parantaa sinut. Nouse ja korjaa vuoteesi.” Ja hän nousi heti.
35 Ja kaikki Lyddan ja Saaronin tasangon asukkaat näkivät hänet, ja he kääntyivät Herran puoleen.
36 Mutta Joppessa oli eräs opetuslapsi nimeltä Tabita, joka käännettynä kuuluu: Dorkas. Hän uhkui hyviä tekoja ja armonlahjoja, joita hän tarjosi.
37 Mutta noina päivinä tapahtui, että hän sairastui ja kuoli. Niin he pesivät hänet ja panivat hänet ylähuoneeseen.
38 Koska Lydda oli lähellä Joppea, niin opetuslapset, kuultuaan Pietarin olevan siinä kaupungissa, lähettivät kaksi miestä hänen luokseen esittämään hartaan pyynnön: ”Tulisitko empimättä meille asti.”
39 Silloin Pietari nousi ja lähti heidän mukaansa. Ja hänen saavuttuaan he veivät hänet ylähuoneeseen, ja kaikki lesket saapuivat hänen luokseen itkien ja näyttivät monia aluspukineita ja päällysvaippoja, joita Dorkas oli tehnyt ollessaan heidän kanssaan.
40 Mutta Pietari toimitti jokaisen ulkopuolelle, ja laskeuduttuaan polvilleen hän rukoili, ja käännyttyään ruumiin puoleen hän sanoi: ”Tabita, nouse!” Hän avasi silmänsä, ja nähdessään Pietarin hän nousi istumaan.
41 Pietari antoi hänelle kätensä, nosti hänet seisomaan ja kutsui pyhät ja lesket ja esitti hänet elävänä.
42 Tämä tuli tunnetuksi kaikkialla Joppessa, ja monista tuli Herraan uskovia.
43 Hän viipyi Joppessa useita päiviä erään nahkuri Simonin luona.
apostolien-teot 10
10 Mutta Kesareassa oli Cornelius-niminen mies, niin kutsutun italialaisen joukko-osaston upseeri,
2 harrasmielinen mies, joka pelkäsi Jumalaa samoin kuin hänen koko huonekuntansakin, ja hän antoi monia armonlahjoja kansalle ja esitti Jumalalle jatkuvasti rukouksia.
3 Päivän yhdeksännen tunnin vaiheilla hän näki selvästi näyssä Jumalan enkelin tulevan sisään hänen luokseen ja sanovan hänelle: ”Cornelius!”
4 Tämä katsoi häntä pitkään ja sanoi säikähtäneenä: ”Mitä, Herra?” Hän sanoi hänelle: ”Sinun rukouksesi ja armonlahjasi ovat nousseet muistoon Jumalan edessä.
5 Lähetä siis nyt miehiä Joppeen kutsumaan luoksesi muuan Simon, jonka lisänimi on Pietari.
6 Tämä mies on vieraana erään nahkuri Simonin luona, jonka talo on meren rannalla.”
7 Niin pian kuin hänelle puhunut enkeli oli lähtenyt, hän kutsui kaksi palvelijaansa ja erään harrasmielisen sotilaan niiden joukosta, jotka jatkuvasti palvelivat häntä,
8 ja kertoi heille kaiken ja lähetti heidät Joppeen.
9 Seuraavana päivänä, kun he olivat matkalla ja lähestyivät kaupunkia, Pietari nousi noin kuudennella tunnilla katolle rukoilemaan.
10 Mutta hänen tuli kova nälkä, ja hän halusi syödä. Valmisteluja tehtäessä hän vaipui hurmostilaan
11 ja näki taivaan auenneena ja jonkinlaisen astian tulevan alas niin kuin suuren pellavalakanan, joka neljästä nurkastaan laskettiin maahan,
12 ja siinä oli kaikenlaisia maan nelijalkaisia ja ryömiviä eläimiä ja taivaan lintuja.
13 Ja hänelle kantautui ääni: ”Nouse, Pietari, teurasta ja syö!”
14 Mutta Pietari sanoi: ”En suinkaan, Herra, sillä koskaan en ole syönyt mitään saastaista enkä epäpuhdasta.”
15 Ja jälleen ääni puhui hänelle, toisen kerran: ”Älä sinä enää kutsu saastaiseksi sitä, minkä Jumala on puhdistanut.”
16 Tämä tapahtui kolmannen kerran, ja astia otettiin heti ylös taivaaseen.
17 Kun nyt Pietari oli sisäisesti perin ymmällä siitä, mitä hänen näkemänsä näky mahtoi tarkoittaa, niin katso, ne miehet, jotka Cornelius oli lähettänyt, olivat tiedustelleet Simonin taloa ja seisoivat portilla.
18 Ja he huusivat ja tiedustelivat, oliko Simon, lisänimeltä Pietari, siellä vieraana.
19 Pietarin kerratessa näkyä mielessään henki sanoi: ”Katso! Kolme miestä etsii sinua.
20 Mutta nouse, mene alakertaan ja lähde matkaan heidän kanssaan lainkaan epäilemättä, sillä minä olen lähettänyt heidät.”
21 Niin Pietari meni alakertaan miesten luo ja sanoi: ”Katso! Minä olen se, jota te etsitte. Mistä syystä olette täällä?”
22 He sanoivat: ”Cornelius, upseeri, vanhurskas ja Jumalaa pelkäävä mies, jolla on hyvä maine koko juutalaisten kansakunnassa, sai pyhältä enkeliltä jumalalliset ohjeet lähettää hakemaan sinut taloonsa ja kuulla ne asiat, jotka sinulla on sanottavana.”
23 Sen tähden hän kutsui heidät sisään ja piti heitä vierainaan. Seuraavana päivänä hän nousi ja lähti heidän kanssaan, ja jotkut Joppesta olevat veljet menivät hänen mukanaan.
24 Sen jälkeisenä päivänä hän tuli Kesareaan. Cornelius tietenkin odotti heitä ja oli kutsunut koolle sukulaisensa ja läheiset ystävänsä.
25 Pietarin tullessa Cornelius meni häntä vastaan, lankesi hänen jalkojensa juureen ja kumarsi häntä.
26 Mutta Pietari nosti hänet ylös ja sanoi: ”Nouse, minäkin olen ihminen.”
27 Ja hän meni sisään keskustellen hänen kanssaan ja tapasi monia kokoontuneina,
28 ja hän sanoi heille: ”Te tiedätte hyvin, kuinka lainvastaista juutalaisen on liittyä toista heimokuntaa olevan miehen seuraan tai lähestyä häntä, ja kuitenkin Jumala on näyttänyt minulle, ettei minun tule kutsua ketään ihmistä saastaiseksi tai epäpuhtaaksi.
29 Siksi tulinkin vastaan sanomatta, kun minua lähetettiin hakemaan. Tiedustelen siis, mistä syystä olette lähettäneet hakemaan minut.”
30 Niinpä Cornelius sanoi: ”Tästä hetkestä laskien neljä päivää sitten olin rukoilemassa talossani yhdeksännellä tunnilla, ja katso, loistava-asuinen mies seisoi edessäni
31 ja sanoi: ’Cornelius, sinun rukouksesi on suosiollisesti kuultu ja sinun armonlahjasi on muistettu Jumalan edessä.
32 Lähetä sen tähden sana Joppeen ja kutsu luoksesi Simon, jonka lisänimi on Pietari. Tämä mies on vieraana nahkuri Simonin talossa, meren rannalla.’
33 Sen tähden lähetin heti noutamaan sinua, ja sinä teit hyvin, kun tulit tänne. Ja niin me olemme nyt kaikki läsnä Jumalan edessä kuullaksemme kaiken, minkä Jehova on käskenyt sinun sanoa.”
34 Tällöin Pietari avasi suunsa ja sanoi: ”Tosiaankin minä havaitsen, että Jumala ei ole puolueellinen,
35 vaan jokaisessa kansakunnassa se, joka pelkää häntä ja toteuttaa vanhurskautta, on hänelle otollinen.
36 Hän lähetti sanan Israelin pojille julistaakseen heille rauhan hyvää uutista Jeesuksen Kristuksen välityksellä: tämä on kaikkien muidenkin Herra.
37 Te tiedätte sen puheenaiheen, josta Galileasta alkaen keskusteltiin kaikkialla Juudeassa sen kasteen jälkeen, jota Johannes saarnasi,
38 nimittäin Nasaretista olleen Jeesuksen, kuinka Jumala voiteli hänet pyhällä hengellä ja voimalla, ja hän kulki kautta maan ja teki hyvää ja paransi kaikki Panettelijan sortamat, sillä Jumala oli hänen kanssaan.
39 Ja me olemme kaiken sen todistajia, mitä hän teki sekä juutalaisten maassa että Jerusalemissa; mutta he myös surmasivat hänet ripustamalla hänet paaluun.
40 Hänet Jumala herätti kolmantena päivänä ja soi hänen tulla ilmeiseksi,
41 ei kaikelle kansalle, vaan Jumalan etukäteen asettamille todistajille, meille jotka söimme ja joimme hänen kanssaan hänen kuolleista nousemisensa jälkeen.
42 Lisäksi hän käski meitä saarnaamaan kansalle ja todistamaan perusteellisesti, että hän on se, jonka Jumala on määrännyt elävien ja kuolleiden tuomariksi.
43 Kaikki profeetat todistavat hänestä, että jokainen, joka uskoo häneen, saa syntien anteeksiannon hänen nimensä välityksellä.”
44 Pietarin vielä puhuessa näistä asioista tuli pyhä henki kaikkien niiden päälle, jotka kuulivat sanan.
45 Ja Pietarin mukana tulleet uskolliset, jotka olivat ympärileikattuja, hämmästyivät, koska pyhän hengen ilmainen lahja vuodatettiin myös kansakuntien ihmisten päälle.
46 Sillä he kuulivat heidän puhuvan kielillä ja julistavan Jumalan suuruutta. Silloin Pietari vastasi:
47 ”Voiko kukaan kieltää näiltä vettä, niin ettei näitä kastettaisi, jotka ovat saaneet pyhän hengen niin kuin mekin?”
48 Sen jälkeen hän käski kastaa heidät Jeesuksen Kristuksen nimessä. Sitten he pyysivät häntä jäämään muutamiksi päiviksi.
apostolien-teot 11
11 Mutta Juudeassa olevat apostolit ja veljet kuulivat, että myös kansakuntien ihmiset olivat ottaneet vastaan Jumalan sanan.
2 Niinpä kun Pietari tuli ylös Jerusalemiin, ympärileikkausta kannattavat alkoivat kiistellä hänen kanssaan
3 ja sanoivat hänen menneen ympärileikkaamattomien miesten taloon ja syöneen heidän kanssaan.
4 Tällöin Pietari selitti heille alusta alkaen yksityiskohtia sanoen:
5 ”Minä olin Joppen kaupungissa rukoilemassa ja näin hurmostilassa näyn, jonkinlaisen astian tulevan alas niin kuin suuren pellavalakanan, joka neljästä nurkastaan laskettiin taivaasta, ja se tuli aivan minun luokseni.
6 Katsellessani sitä kiinteästi tein huomioita ja näin maan nelijalkaisia ja petoja ja ryömiviä eläimiä ja taivaan lintuja.
7 Kuulin myös äänen sanovan minulle: ’Nouse, Pietari, teurasta ja syö!’
8 Mutta minä sanoin: ’En suinkaan, Herra, sillä suuhuni ei ole koskaan tullut mitään saastaista tai epäpuhdasta.’
9 Ääni taivaasta vastasi toisen kerran: ’Älä sinä enää kutsu saastaiseksi sitä, minkä Jumala on puhdistanut.’
10 Tämä tapahtui kolmannen kerran, ja kaikki vedettiin taas ylös taivaaseen.
11 Ja katso, siinä samassa seisoi sen talon luona, jossa olimme, kolme miestä, jotka oli lähetetty Kesareasta minun luokseni.
12 Niinpä henki käski minun mennä heidän kanssaan lainkaan epäilemättä. Mutta myös nämä kuusi veljeä tulivat minun kanssani, ja me menimme sen miehen taloon.
13 Hän kertoi meille, kuinka hän oli nähnyt enkelin seisovan talossaan ja sanovan: ’Lähetä miehiä Joppeen kutsumaan luoksesi Simon, lisänimeltä Pietari,
14 niin hän puhuu sinulle asioita, joiden avulla sinä ja koko huonekuntasi voitte pelastua.’
15 Mutta kun rupesin puhumaan, niin pyhä henki laskeutui heidän päälleen niin kuin alussa meidänkin päällemme.
16 Tällöin minä muistin Herran sanat, kuinka hänellä oli tapana sanoa: ’Johannes osaltaan kastoi vedellä, mutta teidät kastetaan pyhässä hengessä.’
17 Jos siis Jumala antoi heille saman ilmaisen lahjan kuin meillekin, jotka olemme uskoneet Herraan Jeesukseen Kristukseen, niin mikä minä olin voidakseni estää Jumalaa?”
18 Kun he nyt tämän kuulivat, he tyytyivät, ja he kirkastivat Jumalaa ja sanoivat: ”Sittenhän Jumala on suonut elämäksi koituvan katumuksen myös kansakuntien ihmisille.”
19 Ne, jotka olivat hajaantuneet Stefanoksen takia syntyneen ahdistuksen johdosta, kulkivat nyt aina Foinikiaan ja Kyprokseen ja Antiokiaan asti, mutta eivät puhuneet sanaa keillekään muille kuin vain juutalaisille.
20 Heidän joukossaan oli kuitenkin muutamia Kyproksesta ja Kyrenestä olevia miehiä, jotka tulivat Antiokiaan ja alkoivat puhua kreikankielisille ja julistivat hyvää uutista Herrasta Jeesuksesta.
21 Lisäksi Jehovan käsi oli heidän kanssaan, ja suuri määrä uskoviksi tulleita kääntyi Herran puoleen.
22 Sanoma heistä tuli Jerusalemissa olevan seurakunnan korviin, ja se lähetti Barnabaan Antiokiaan asti.
23 Kun hän saapui ja näki Jumalan ansaitsemattoman hyvyyden, hän iloitsi ja alkoi rohkaista heitä kaikkia jatkamaan Herrassa päättäväisin sydämin;
24 sillä hän oli hyvä mies ja täynnä pyhää henkeä ja uskoa. Ja Herralle tuli lisää melkoinen ihmisjoukko.
25 Sitten hän lähti Tarsokseen etsiäkseen perinpohjaisesti Saulia,
26 ja löydettyään hänet hän toi hänet Antiokiaan. Niin tapahtui, että he kokoontuivat kokonaisen vuoden heidän kanssaan seurakunnassa ja opettivat melkoista ihmisjoukkoa, ja juuri Antiokiassa opetuslapsia kutsuttiin Jumalan sallimuksesta ensimmäisen kerran kristityiksi.
27 Näinä päivinä tuli profeettoja Jerusalemista alas Antiokiaan.
28 Yksi heistä, Agabos-niminen, nousi ja ryhtyi osoittamaan hengen vaikutuksesta, että koko asuttuun maahan oli tulossa suuri nälänhätä, joka muuten tulikin Claudiuksen aikana.
29 Niinpä nuo opetuslapset päättivät, kukin heistä varojensa mukaan, lähettää palveluksena avustusta Juudeassa asuville veljille,
30 ja niin he tekivätkin lähettämällä sen vanhimmille Barnabaan ja Saulin kätten kautta.
apostolien-teot 12
12 Juuri siihen aikaan kuningas Herodes kävi käsiksi muutamiin seurakuntaan kuuluvista pahoinpidelläkseen heitä.
2 Hän surmasi miekalla Jaakobin, Johanneksen veljen.
3 Nähtyään, että se oli juutalaisille mieluista, hän pidätti lisäksi Pietarinkin. (Silloin oli happamattomien leipien päivät.)
4 Ja otettuaan hänet kiinni hän pani hänet vankilaan ja jätti neljä neljän sotilaan vuoroa vartioimaan häntä, koska hän aikoi esittää hänet kansalle pesahin jälkeen.
5 Pietaria pidettiin siis vankilassa, mutta seurakunta rukoili lakkaamatta hellittämättömän hartaasti Jumalaa hänen puolestaan.
6 Juuri ennen kuin Herodes aikoi esittää hänet, sinä yönä Pietari oli nukkumassa kahden sotilaan välissä kaksin ketjuin sidottuna, ja oven edessä olevat vartijat pitivät vankilaa vartioituna.
7 Mutta katso, vieressä seisoi Jehovan enkeli, ja vankikopissa loisti valo. Sysäten Pietaria kylkeen hän herätti hänet ja sanoi: ”Nouse nopeasti!” Ja hänen ketjunsa putosivat hänen käsistään.
8 Enkeli sanoi hänelle: ”Vyötä itsesi ja sido sandaalit jalkaasi.” Hän teki niin. Lopuksi hän sanoi hänelle: ”Pane päällysvaippa yllesi ja seuraa minua.”
9 Ja hän meni ulos ja seurasi häntä, mutta hän ei tiennyt, että se, mitä enkelin välityksellä tapahtui, oli todellista. Hän näet luuli näkevänsä näkyä.
10 Kuljettuaan läpi ensimmäisen vartioston ja toisen he tulivat rautaportille, joka vei kaupunkiin, ja se aukeni heille itsestään. Ja ulos mentyään he kulkivat eteenpäin muuatta katua, ja samassa enkeli poistui hänen luotaan.
11 Ja kun Pietari tointui, hän sanoi: ”Nyt minä todella tiedän, että Jehova lähetti enkelinsä ja vapautti minut Herodeksen kädestä ja kaikesta, mitä juutalaisten kansa odotti.”
12 Ja sitä harkittuaan hän meni Johanneksen, lisänimeltä Markuksen, äidin Marian taloon, jossa oli useita koolla ja rukoilemassa.
13 Kun hän kolkutti porttikäytävän oveen, tuli paikalle Rode-niminen palvelustyttö, joka noudatti kutsua,
14 ja tunnistettuaan Pietarin äänen hän ei siitä ilosta avannut porttia, vaan juoksi sisään ja ilmoitti Pietarin seisovan porttikäytävän edessä.
15 He sanoivat hänelle: ”Sinä olet hullu.” Mutta hän vakuutti vakuuttamistaan niin olevan. He sanoivat: ”Se on hänen enkelinsä.”
16 Mutta Pietari oli yhä siellä ja kolkutti. Kun he avasivat, he näkivät hänet ja hämmästyivät.
17 Mutta hän viittasi kädellään heitä olemaan vaiti ja kertoi heille yksityiskohtaisesti, miten Jehova oli tuonut hänet ulos vankilasta, ja sanoi: ”Ilmoittakaa tämä Jaakobille ja veljille.” Sen jälkeen hän lähti ja meni toiseen paikkaan.
18 Kun sitten tuli päivä, oli sotilaiden keskuudessa melkoinen hälinä siitä, mihin Pietari oli oikein joutunut.
19 Herodes etsi häntä ahkerasti, ja kun ei löytänyt, hän kuulusteli vartijoita ja käski viedä heidät rangaistaviksi, ja hän meni Juudeasta alas Kesareaan ja viipyi siellä jonkin aikaa.
20 Mutta hän oli vihoissaan Tyroksen ja Sidonin asukkaille. Niinpä he tulivat yksissä tuumin hänen luokseen, ja taivutettuaan Blastoksen, joka oli kuninkaan makuukamarin valvoja, he alkoivat hieroa rauhaa, koska heidän maalleen toimitettiin elintarvikkeita kuninkaan maasta.
21 Mutta määräpäivänä Herodes pukeutui kuninkaalliseen asuun ja istui tuomarinistuimelle ja alkoi pitää heille julkista puhetta.
22 Kokoontunut yleisö alkoi vuorostaan huutaa: ”Jumalan ääni eikä ihmisen!”
23 Samassa Jehovan enkeli löi häntä, koska hän ei antanut kunniaa Jumalalle, ja madot söivät hänet, ja hän kuoli.
24 Mutta Jehovan sana kasvoi ja levisi jatkuvasti.
25 Kun nyt Barnabas ja Saul olivat täysin toimittaneet avustuspalveluksensa Jerusalemissa, he palasivat ja ottivat mukaansa Johanneksen, jolle oli annettu lisänimi Markus.
apostolien-teot 13
13 Ja Antiokian paikallisessa seurakunnassa oli profeettoja ja opettajia: Barnabas sekä Symeon, jota kutsuttiin Nigeriksi, ja kyreneläinen Lucius, ja Manaen, joka oli kasvatettu piirihallitsija Herodeksen kanssa, ja Saul.
2 Kun he julkisesti palvelivat Jehovaa ja paastosivat, niin pyhä henki sanoi: ”Erottakaa minulle kaikista Barnabas ja Saul siihen työhön, johon olen heidät kutsunut.”
3 Sitten he paastosivat ja rukoilivat ja panivat kätensä heidän päälleen ja päästivät heidät menemään.
4 Niin nämä pyhän hengen lähettämät miehet menivät alas Seleukiaan, ja sieltä he purjehtivat Kyprokseen.
5 Ja tultuaan Salamiiseen he alkoivat julistaa Jumalan sanaa juutalaisten synagogissa. Heillä oli myös Johannes palvelijana.
6 Kuljettuaan koko saaren halki Pafokseen saakka he tapasivat erään miehen, noidan, väärän profeetan, juutalaisen, jonka nimi oli Barjesus,
7 ja hän oli prokonsuli Sergius Pauluksen, älykkään miehen, kanssa. Tämä mies kutsui luokseen Barnabaan ja Saulin ja halusi hartaasti kuulla Jumalan sanaa.
8 Mutta Elymas, noita (sillä näin käännetään hänen nimensä), alkoi vastustaa heitä ja yritti kääntää prokonsulin pois uskosta.
9 Saul, joka on nimeltään myös Paavali, täyttyi pyhällä hengellä, katsoi häneen kiinteästi
10 ja sanoi: ”Oi sinä, joka olet täynnä kaikenlaista petosta ja kaikenlaista ilkeyttä, sinä Panettelijan poika, sinä kaiken vanhurskaan vihollinen, etkö lakkaa vääristelemästä Jehovan oikeita teitä?
11 Niinpä siis, katso, Jehovan käsi on ylläsi, ja sinä tulet olemaan jonkin aikaa sokeana näkemättä auringonvaloa.” Samassa paksu usva ja pimeys laskeutui hänen päälleen, ja hän kulki ympäriinsä ja etsi taluttajia.
12 Silloin prokonsuli, nähtyään mitä oli tapahtunut, tuli uskovaksi, koska hän hämmästyi perin pohjin Jehovan opetuksesta.
13 Miehet lähtivät nyt yhdessä Paavalin kanssa merelle Pafoksesta ja saapuivat Pamfylian Pergeen. Mutta Johannes poistui heidän luotaan ja palasi Jerusalemiin.
14 He menivät kuitenkin Pergestä eteenpäin ja tulivat Pisidian Antiokiaan, ja he menivät sapattipäivänä synagogaan ja istuutuivat.
15 Lain ja Profeettojen julkisen lukemisen jälkeen synagogan esimiehet lähettivät sanomaan heille: ”Miehet, veljet, jos teillä on kansalle jokin rohkaisun sana, niin sanokaa se.”
16 Niin Paavali nousi, viittasi kädellään ja sanoi: ”Miehet, israelilaiset ja te muut, jotka pelkäätte Jumalaa, kuulkaa.
17 Tämän Israelin kansan Jumala valitsi esi-isämme, ja hän korotti tämän kansan, kun he asuivat muukalaisina Egyptin maassa, ja toi heidät siitä pois kohotetulla käsivarrella.
18 Ja noin neljänkymmenen vuoden ajanjakson hän kesti heidän toimintatapaansa erämaassa.
19 Hävitettyään Kanaanin maasta seitsemän kansakuntaa hän jakoi niiden maan arvalla.
20 Kaikkeen tähän kului noin neljäsataaviisikymmentä vuotta. Ja tämän jälkeen hän antoi heille tuomareita profeetta Samueliin asti.
21 Mutta siitä lähtien he vaativat kuningasta, ja Jumala antoi heille Saulin, Kisin pojan, miehen Benjaminin heimosta, neljäksikymmeneksi vuodeksi.
22 Ja poistettuaan hänet hän herätti heille kuninkaaksi Daavidin, josta hän todisti ja sanoi: ’Olen löytänyt Daavidin, Iisain pojan, sydämeni mukaisen miehen, joka tulee tekemään kaiken, minkä haluan.’
23 Tämän miehen jälkeläisistä Jumala on lupauksensa mukaan tuonut Israelille pelastajan, Jeesuksen,
24 sen jälkeen kun Johannes oli hänen tulonsa edellä saarnannut julkisesti koko Israelin kansalle katumuksen vertauskuvaksi kastetta.
25 Mutta kun Johannes oli päättämässä juoksuaan, hänellä oli tapana sanoa: ’En minä ole se, jonka luulette minun olevan. Mutta katso, minun jälkeeni tulee se, jonka sandaaleja en ole arvollinen jalasta riisumaan.’
26 Miehet, veljet, te Abrahamin sukujuuren pojat ja ne muut teidän joukossanne, jotka pelkäävät Jumalaa, meille on lähetetty tämän pelastuksen sana.
27 Sillä Jerusalemin asukkaat ja heidän hallitusmiehensä eivät tunteneet häntä, vaan toimiessaan tuomareina he täyttivät Profeettojen lausunnot, joita luetaan ääneen joka sapatti,
28 ja vaikka he eivät löytäneet mitään kuoleman ansaitsevaa, he vaativat Pilatukselta, että hänet teloitettaisiin.
29 Kun he sitten olivat täyttäneet kaiken, mikä hänestä oli kirjoitettu, he ottivat hänet alas paalusta ja panivat muistohautaan.
30 Mutta Jumala herätti hänet kuolleista,
31 ja hän näyttäytyi monena päivänä niille, jotka olivat menneet hänen kanssaan Galileasta ylös Jerusalemiin ja jotka ovat nyt hänen todistajiaan kansan edessä.
32 Ja niin me julistamme teille sitä hyvää uutista esi-isille annetusta lupauksesta,
33 että Jumala on täyttänyt sen kokonaan meille, heidän lapsilleen, herättämällä Jeesuksen, kuten myös toiseen psalmiin on kirjoitettu: ’Sinä olet minun poikani, tänä päivänä minusta on tullut sinun Isäsi.’
34 Ja sen, että hän herätti hänet kuolleista ja ettei hänen ollut enää määrä palata turmeltumiseen, hän on esittänyt näin: ’Minä annan teille Daavidille ilmaistut rakkaudelliset huomaavaisuudet, jotka ovat luotettavat.’
35 Siksi hän sanoo myös eräässä toisessa psalmissa: ’Sinä et salli uskollisesi nähdä turmeltumista.’
36 Sillä Daavid tosin palveli Jumalan nimenomaista tahtoa omassa sukupolvessaan ja nukahti pois, ja hänet pantiin esi-isiensä luo, ja hän näki turmeltumisen.
37 Hän taas, jonka Jumala herätti, ei nähnyt turmeltumista.
38 Olkoon sen tähden teille tunnettua, veljet, että hänen kauttaan teille julistetaan syntien anteeksiantoa
39 ja että hänen välityksellään jokainen, joka uskoo, julistetaan syyttömäksi kaikkeen siihen, mihin teitä ei voitu julistaa syyttömiksi Mooseksen lain välityksellä.
40 Pitäkää siis huoli siitä, ettei teitä kohtaa se, mikä on sanottu Profeetoissa:
41 ’Katsokaa, te halveksijat, ja ihmetelkää ja hävitkää pois, sillä minä teen teidän päivinänne työn, työn jota ette mitenkään usko, vaikka joku selostaakin sen teille yksityiskohtaisesti.’”
42 Kun he sitten olivat menossa ulos, ihmiset alkoivat hartaasti pyytää, että näitä asioita puhuttaisiin heille seuraavana sapattina.
43 Niinpä kun synagogan kokous hajaantui, monet juutalaisista ja Jumalaa palvovista käännynnäisistä seurasivat Paavalia ja Barnabasta, jotka heille puhuessaan alkoivat kehottaa heitä jatkamaan Jumalan ansaitsemattomassa hyvyydessä.
44 Seuraavana sapattina miltei koko kaupunki kokoontui kuulemaan Jehovan sanaa.
45 Kun juutalaiset näkivät ihmisjoukot, he tulivat täyteen mustasukkaisuutta ja alkoivat rienaavasti väittää Paavalin puhumia asioita vastaan.
46 Niinpä Paavali ja Barnabas puhuivat rohkeasti ja sanoivat: ”Oli välttämätöntä, että Jumalan sana puhuttiin ensiksi teille. Koska te työnnätte sen pois luotanne ettekä katso itseänne ikuisen elämän arvoisiksi, katso, me käännymme kansakuntien puoleen.
47 Jehova onkin antanut meille käskyn näillä sanoilla: ’Minä olen asettanut sinut kansakuntien valoksi ollaksesi pelastuksena maan ääreen asti.’”
48 Sen kuultuaan kansakunnista olevat alkoivat iloita ja kirkastaa Jehovan sanaa, ja kaikista niistä, joilla oli oikea asenne ikuisen elämän saamiseksi, tuli uskovia.
49 Lisäksi Jehovan sanaa vietiin edelleen kaikkialle koko maahan.
50 Mutta juutalaiset yllyttivät arvossa pidettyjä Jumalaa palvovia naisia ja kaupungin huomattavimpia miehiä, ja he nostattivat vainon Paavalia ja Barnabasta vastaan ja ajoivat heidät rajojensa ulkopuolelle.
51 Nämä pudistivat tomun jaloistaan heitä vastaan ja menivät Ikonioniin.
52 Ja opetuslapset olivat jatkuvasti ilon ja pyhän hengen täyttämiä.
apostolien-teot 14
14 Ikonionissa he menivät sitten yhdessä juutalaisten synagogaan ja puhuivat sillä tavoin, että suuri joukko sekä juutalaisia että kreikkalaisia tuli uskoviksi.
2 Mutta ne juutalaiset, jotka eivät uskoneet, kiihottivat ja yllyttivät väärin kansakuntien ihmisten sielut veljiä vastaan.
3 Sen tähden he viipyivät pitkähkön aikaa ja puhuivat rohkeasti Jehovan valtuudella, hänen joka ansaitsemattoman hyvyytensä sanan todistukseksi antoi tunnusmerkkien ja ennusmerkkien tapahtua heidän kättensä välityksellä.
4 Mutta kaupungin väkijoukko jakautui, ja jotkut olivat juutalaisten puolella mutta toiset apostolien puolella.
5 Kun nyt sekä kansakuntien ihmiset että juutalaiset hallitusmiehineen ryhtyivät väkivaltaiseen yritykseen kohdella heitä röyhkeästi ja kivittää heitä,
6 he pakenivat siitä tiedon saatuaan Lykaonian kaupunkeihin Lystraan ja Derbeen ja ympäristöseutuun
7 ja jatkoivat siellä hyvän uutisen julistamista.
8 Ja Lystrassa oli istumassa eräs jaloistaan hervoton, äitinsä kohdusta saakka rampa mies, joka ei ollut koskaan kävellyt.
9 Tämä mies oli kuuntelemassa, kun Paavali puhui, ja kun Paavali katsoi häntä kiinteästi ja näki, että hänellä oli usko tulla terveeksi,
10 hän sanoi suurella äänellä: ”Nouse pystyyn jaloillesi.” Ja hän hypähti ylös ja alkoi kävellä.
11 Kun ihmisjoukot näkivät, mitä Paavali oli tehnyt, he korottivat äänensä ja sanoivat lykaonian kielellä: ”Jumalat ovat tulleet ihmisten kaltaisiksi ja laskeutuneet meidän luoksemme!”
12 Ja he ryhtyivät kutsumaan Barnabasta Zeukseksi mutta Paavalia Hermeeksi, koska hän johti puhumista.
13 Ja kaupungin edustalla olevan Zeuksen temppelin pappi toi sonneja ja seppeleitä porttien luo ja halusi ihmisjoukkojen kanssa uhrata.
14 Mutta kun apostolit Barnabas ja Paavali kuulivat sen, he repäisivät päällysvaippansa ja hyppäsivät ulos ihmisjoukkoon, huusivat
15 ja sanoivat: ”Miehet, miksi te näin teette? Mekin olemme ihmisiä, ja meillä on samat vajavaisuudet kuin teillä, ja me olemme julistamassa teille hyvää uutista, jotta te kääntyisitte näistä turhista elävän Jumalan puoleen, joka on tehnyt taivaan ja maan ja meren ja kaiken, mitä niissä on.
16 Menneiden sukupolvien aikana hän salli kaikkien kansakuntien kulkea omia teitään,
17 vaikkakaan hän ei ole ollut antamatta itsestään todistusta tehdessään hyvää, antaessaan teille sateita taivaasta ja hedelmällisiä aikoja ja täyttäessään sydämenne ruoalla ja hyvällä mielellä.”
18 Ja vaikka he sanoivat tämän, he hädin tuskin estivät ihmisjoukkoja uhraamasta heille.
19 Mutta Antiokiasta ja Ikonionista saapui juutalaisia, ja he taivuttivat ihmisjoukot, ja he kivittivät Paavalia ja raahasivat hänet kaupungin ulkopuolelle, koska luulivat hänen kuolleen.
20 Mutta kun opetuslapset ympäröivät hänet, hän nousi ja meni kaupunkiin. Ja seuraavana päivänä hän lähti Barnabaan kanssa Derbeen.
21 Ja julistettuaan hyvää uutista sille kaupungille ja tehtyään useita opetuslapsia he palasivat Lystraan ja Ikonioniin ja Antiokiaan,
22 vahvistivat opetuslasten sieluja, rohkaisivat heitä pysymään uskossa ja sanoivat: ”Meidän on mentävä Jumalan valtakuntaan monien ahdistusten kautta.”
23 Lisäksi he nimittivät heille vanhimpia kuhunkin seurakuntaan, ja paastoten rukoiltuaan he jättivät heidät Jehovan huomaan, hänen johon uskovia heistä oli tullut.
24 Ja he menivät halki Pisidian ja tulivat Pamfyliaan,
25 ja puhuttuaan sanaa Pergessä he menivät alas Attaliaan.
26 Ja sieltä he purjehtivat Antiokiaan, jossa heidät oli uskottu Jumalan ansaitsemattoman hyvyyden huostaan sitä työtä varten, jonka he olivat täysin suorittaneet.
27 Kun he olivat saapuneet ja koonneet seurakunnan yhteen, he ryhtyivät kertomaan, mitä kaikkea Jumala oli heidän välityksellään tehnyt ja että hän oli avannut kansakunnille oven uskoon.
28 Niin he viipyivät melkoisen ajan opetuslasten parissa.
apostolien-teot 15
15 Ja eräitä miehiä tuli alas Juudeasta, ja he alkoivat opettaa veljiä: ”Ellette ympärileikkauta itseänne Mooseksen tavan mukaan, ette voi pelastua.”
2 Mutta kun oli syntynyt melkoista erimielisyyttä ja kiistelyä, jossa Paavali ja Barnabas olivat heitä vastaan, sovittiin niin, että Paavali ja Barnabas ja muutamat muut heistä menisivät tämän kiistan johdosta apostolien ja vanhinten luo ylös Jerusalemiin.
3 Niinpä seurakunnan saatettua näitä miehiä osan matkaa he kulkivat edelleen sekä Foinikian että Samarian halki ja selostivat yksityiskohtaisesti kansakuntien ihmisten kääntymystä, ja he tuottivat suurta iloa kaikille veljille.
4 Heidän saavuttuaan Jerusalemiin seurakunta ja apostolit ja vanhimmat ottivat heidät ystävällisesti vastaan, ja he kertoivat, mitä kaikkea Jumala oli heidän välityksellään tehnyt.
5 Mutta muutamat fariseusten lahkosta, jotka olivat tulleet uskoviksi, nousivat istuimiltaan ja sanoivat: ”Heidät täytyy ympärileikata ja velvoittaa noudattamaan Mooseksen lakia.”
6 Ja apostolit ja vanhimmat kokoontuivat tutkimaan tätä asiaa.
7 Kun sitten oli paljon kiistelty, Pietari nousi ja sanoi heille: ”Miehet, veljet, te tiedätte hyvin, että Jumala teki varhaisista päivistä lähtien teidän keskuudessanne sen valinnan, että kansakuntien ihmiset kuulisivat minun suuni kautta hyvän uutisen sanan ja uskoisivat;
8 ja Jumala, joka tuntee sydämen, todisti antamalla heille pyhän hengen niin kuin meillekin.
9 Eikä hän tehnyt mitään erotusta meidän ja heidän välillä, vaan puhdisti heidän sydämensä uskolla.
10 Miksi te siis nyt panette Jumalan koetukselle sälyttämällä opetuslasten niskaan ikeen, jota eivät esi-isämme pystyneet emmekä me ole pystyneet kantamaan?
11 Päinvastoin me uskomme pelastuvamme Herran Jeesuksen ansaitsemattoman hyvyyden välityksellä samalla tavoin kuin hekin.”
12 Tällöin koko joukko vaikeni ja alkoi kuunnella Barnabasta ja Paavalia, jotka selostivat niitä monia tunnusmerkkejä ja ennusmerkkejä, joita Jumala oli heidän välityksellään tehnyt kansakuntien keskuudessa.
13 Heidän lakattuaan puhumasta Jaakob vastasi sanoen: ”Miehet, veljet, kuulkaa minua.
14 Symeon on selostanut perusteellisesti, miten Jumala ensi kerran käänsi huomionsa kansakuntien ihmisiin ottaakseen heistä kansan nimelleen.
15 Ja tämän kanssa Profeettojen sanat pitävät yhtä, niin kuin on kirjoitettu:
16 ’Tämän jälkeen minä palaan ja rakennan uudelleen Daavidin sortuneen majan, ja minä rakennan uudelleen sen rauniot ja pystytän sen jälleen,
17 jotta jäljelle jääneet ihmiset etsisivät hartaasti Jehovaa yhdessä kaikkien kansakuntien ihmisten kanssa, niiden joita kutsutaan minun nimelläni, sanoo Jehova, joka tekee tämän,
18 mikä on ollut vanhastaan tunnettua.’
19 Siksi minun ratkaisuni on, ettei tule vaivata niitä kansakunnista olevia, jotka kääntyvät Jumalan puoleen,
20 vaan heille tulee kirjoittaa, että he karttavat epäjumalien saastuttamaa ja haureutta ja sitä, mikä on kuristettua, sekä verta.
21 Sillä muinaisista ajoista asti Mooseksella on ollut kaupungissa toisensa jälkeen niitä, jotka saarnaavat häntä, koska häntä luetaan ääneen synagogissa jokaisena sapattina.”
22 Silloin apostolit ja vanhimmat sekä koko seurakunta näkivät hyväksi lähettää keskuudestaan valittuja miehiä Antiokiaan Paavalin ja Barnabaan mukana, nimittäin Juudaksen, jota kutsuttiin Barsabbaaksi, ja Silaksen, jotka olivat johtavia miehiä veljien joukossa;
23 ja heidän kätensä kautta he kirjoittivat: ”Apostolit ja vanhimmat, veljet, kansakunnista oleville Antiokian ja Syyrian ja Kilikian veljille: Tervehdys!
24 Koska olemme kuulleet, että jotkut joukostamme ovat puheilla aiheuttaneet teille levottomuutta ja koettaneet horjuttaa sieluanne, vaikka emme ole antaneet heille mitään ohjeita,
25 olemme tulleet yksimielisyyteen ja nähneet hyväksi valita miehiä lähettääksemme heidät luoksenne yhdessä rakkaittemme Barnabaan ja Paavalin kanssa,
26 miesten jotka ovat panneet sielunsa alttiiksi Herramme Jeesuksen Kristuksen nimen puolesta.
27 Lähetämme sen tähden Juudaksen ja Silaksen, jotta hekin kertoisivat samat asiat suusanallisesti.
28 Sillä pyhä henki ja me olemme nähneet hyväksi olla lisäämättä teille enempää taakkaa kuin nämä välttämättömät:
29 että kartatte epäjumalille uhrattua ja verta ja sitä, mikä on kuristettua, sekä haureutta. Jos te pysytte huolellisesti erossa näistä, niin tulette menestymään. Hyvää vointia teille!”
30 Niinpä kun nämä miehet oli päästetty lähtemään, he menivät alas Antiokiaan ja kokosivat veljien joukon ja ojensivat heille kirjeen.
31 Luettuaan sen he iloitsivat rohkaisusta.
32 Ja koska Juudas ja Silas olivat itsekin profeettoja, he rohkaisivat veljiä monin puhein ja vahvistivat heitä.
33 Kun he sitten olivat viipyneet jonkin aikaa, veljet päästivät heidät rauhassa lähtemään niiden luo, jotka olivat heidät lähettäneet.
34 ——
35 Paavali ja Barnabas viipyivät kuitenkin edelleen Antiokiassa ja opettivat ja julistivat monien muidenkin kanssa Jehovan sanan hyvää uutista.
36 Mutta muutamien päivien kuluttua Paavali sanoi Barnabaalle: ”Palataan ennen kaikkea katsomaan veljiä kaikkiin niihin kaupunkeihin, joissa me julistimme Jehovan sanaa, nähdäksemme kuinka he voivat.”
37 Barnabas oli puolestaan päättänyt ottaa mukaan myös Johanneksen, jota kutsuttiin Markukseksi.
38 Mutta Paavali ei katsonut oikeaksi ottaa tätä mukaan, koskapa hän oli poistunut heidän luotaan Pamfyliasta eikä ollut lähtenyt heidän kanssaan työhön.
39 Tällöin sattui kiivas suuttumuksen purkaus, niin että he erosivat toisistaan, ja Barnabas otti mukaansa Markuksen ja purjehti Kyprokseen.
40 Paavali valitsi Silaksen ja lähti veljien uskottua hänet Jehovan ansaitsemattoman hyvyyden huostaan.
41 Mutta hän kulki Syyrian ja Kilikian halki ja vahvisti seurakuntia.
apostolien-teot 16
16 Niin hän saapui Derbeen ja myös Lystraan. Ja katso, siellä oli muuan Timoteus-niminen opetuslapsi, uskovan juutalaisnaisen mutta kreikkalaisen isän poika,
2 josta Lystran ja Ikonionin veljet kertoivat hyvää.
3 Paavali esitti haluavansa, että tämä lähtisi hänen mukaansa, ja hän otti hänet ja ympärileikkasi hänet juutalaisten takia, joita oli noilla paikkakunnilla, sillä kaikki tiesivät, että hänen isänsä oli kreikkalainen.
4 Kun he sitten kulkivat edelleen kaupunkien halki, he antoivat niissä oleville noudatettaviksi ne säädökset, jotka apostolit ja vanhimmat, jotka olivat Jerusalemissa, olivat päättäneet.
5 Sen tähden seurakunnat lujittuivatkin jatkuvasti uskossa ja kasvoivat lukumääräisesti päivä päivältä.
6 He menivät lisäksi Frygian ja Galatian maan halki, koska pyhä henki kielsi heitä puhumasta sanaa Aasian piirikunnassa.
7 Kun he sitten pääsivät alas Mysiaan, he koettivat muutaman kerran mennä Bithyniaan, mutta Jeesuksen henki ei sallinut sitä heille.
8 Niin he sivuuttivat Mysian ja tulivat alas Troakseen.
9 Ja yöllä Paavalille tuli näky: eräs makedonialainen mies seisoi ja esitti hänelle hartaan pyynnön ja sanoi: ”Tule yli Makedoniaan ja auta meitä.”
10 Niinpä heti kun hän oli nähnyt näyn, me etsimme keinoa mennä Makedoniaan, koska päättelimme, että Jumala oli kutsunut meidät julistamaan hyvää uutista heille.
11 Lähdimme sen tähden merelle Troaksesta ja tulimme suoraa kurssia Samothrakeen, mutta seuraavana päivänä Neapoliiseen,
12 ja sieltä Filippiin, siirtokuntaan, joka on Makedonian sikäläisen piirikunnan huomattavin kaupunki. Tässä kaupungissa viivyimme muutamia päiviä.
13 Ja sapattipäivänä menimme portin ulkopuolelle joen rannalle, jossa arvelimme olevan rukouspaikan, ja istuuduimme ja aloimme puhua kokoontuneille naisille.
14 Ja eräs Lyydia-niminen nainen, purppuranmyyjä Tyatiran kaupungista ja Jumalan palvoja, oli kuuntelemassa, ja Jehova avasi täysin hänen sydämensä kiinnittämään huomiota siihen, mitä Paavali puhui.
15 Kun sitten hänet ja hänen huonekuntansa oli kastettu, hän sanoi hartaasti pyytäen: ”Jos olette katsoneet minun olevan uskollinen Jehovalle, niin astukaa talooni ja jääkää.” Ja hän suorastaan pakotti meidät tulemaan.
16 Ja tapahtui, että kun olimme menossa rukouspaikkaan, meitä vastaan tuli eräs palvelustyttö, jossa oli henki, ennusteludemoni. Hän hankki isännilleen paljon voittoa harjoittamalla ennustelua.
17 Tämä tyttö seurasi jatkuvasti Paavalia ja meitä ja huusi sanoen: ”Nämä miehet ovat Korkeimman Jumalan orjia, jotka julistavat teille pelastuksen tietä.”
18 Tätä hän teki monta päivää. Lopulta Paavali kyllästyi ja kääntyi ja sanoi hengelle: ”Käsken sinua Jeesuksen Kristuksen nimessä tulemaan ulos hänestä.” Ja se tuli ulos juuri sillä hetkellä.
19 Kun hänen isäntänsä nyt näkivät, että voiton toivo oli heiltä mennyt, he ottivat Paavalin ja Silaksen kiinni ja raahasivat heidät torille hallitusmiesten eteen,
20 ja vietyään heidät hallintoviranomaisten luo he sanoivat: ”Nämä miehet, jotka ovat juutalaisia, häiritsevät hyvin suuresti kaupunkiamme,
21 ja he julistavat tapoja, joita meidän ei ole lupa omaksua eikä harjoittaa, koska olemme roomalaisia.”
22 Ja ihmisjoukko nousi yhdessä heitä vastaan, ja revittyään heiltä päällysvaipat hallintoviranomaiset antoivat käskyn piestä heitä raipoilla.
23 Annettuaan heille monia iskuja he heittivät heidät vankilaan ja käskivät vanginvartijan pitää heitä visusti vartioituna.
24 Koska hän sai sellaisen käskyn, hän heitti heidät sisempään vankilaan ja kiinnitti heidät jalkapuuhun.
25 Mutta keskiyön vaiheilla Paavali ja Silas rukoilivat ja ylistivät Jumalaa lauluin; niin, vangit kuuntelivat heitä.
26 Yhtäkkiä tapahtui suuri maanjäristys, niin että vankityrmän perustukset järkkyivät. Samassa aukenivat myös kaikki ovet, ja kaikkien kahleet irtosivat.
27 Kun vanginvartija heräsi unesta ja näki vankilan ovien olevan auki, hän veti miekkansa ja aikoi surmata itsensä, koska hän luuli vankien karanneen.
28 Mutta Paavali huusi suurella äänellä sanoen: ”Älä tee itsellesi mitään pahaa, sillä me olemme kaikki täällä!”
29 Niin hän pyysi valoja ja hyppäsi sisään ja lankesi vapisten Paavalin ja Silaksen eteen.
30 Ja hän toi heidät ulkopuolelle ja sanoi: ”Herrat, mitä minun täytyy tehdä, jotta pelastuisin?”
31 He sanoivat: ”Usko Herraan Jeesukseen, niin tulet pelastumaan, sinä ja huonekuntasi.”
32 Ja he puhuivat Jehovan sanaa hänelle sekä kaikille hänen talossaan oleville.
33 Ja hän otti heidät mukaansa sillä yön hetkellä ja pesi heidän haavansa, ja kaikki, hänet ja hänen huonekuntansa, kastettiin viipymättä.
34 Ja hän toi heidät taloonsa ja kattoi heille pöydän, ja hän iloitsi suuresti koko huonekuntansa kanssa tultuaan nyt Jumalaan uskovaksi.
35 Kun tuli päivä, hallintoviranomaiset lähettivät poliisit sanomaan: ”Päästäkää ne miehet vapaaksi.”
36 Niin vanginvartija ilmoitti heidän sanansa Paavalille: ”Hallintoviranomaiset ovat lähettäneet miehiä, jotta teidät päästettäisiin vapaaksi. Tulkaa siis nyt ulos ja lähtekää matkaanne rauhassa.”
37 Mutta Paavali sanoi heille: ”He ovat tuomitsematta piesseet meitä julkisesti, miehiä jotka ovat roomalaisia, ja heittäneet meidät vankilaan, ja ajavatko he nyt salaa meidät ulos? Ei toki, vaan tulkoot itse ja viekööt meidät ulos!”
38 Niin poliisit kertoivat nämä sanat hallintoviranomaisille. Nämä pelästyivät kuullessaan, että miehet olivat roomalaisia.
39 Niinpä he tulivat ja esittivät heille hartaan pyynnön, ja tuotuaan heidät ulos he pyysivät heitä lähtemään kaupungista.
40 Mutta he tulivat ulos vankilasta ja menivät Lyydian kotiin, ja kun he näkivät veljet, he rohkaisivat heitä ja lähtivät.
apostolien-teot 17
17 He kulkivat nyt Amfipoliin ja Apollonian kautta ja tulivat Tessalonikaan, jossa oli juutalaisten synagoga.
2 Niin Paavali meni tapansa mukaan sisään heidän luokseen, ja kolmena sapattina hän puhui perustellen heidän kanssaan Raamatun kirjoitusten pohjalta
3 ja selitti ja todisti viittauksin, että Kristuksen täytyi kärsiä ja nousta kuolleista, ja sanoi: ”Tämä on Kristus, tämä Jeesus, jota minä teille julistan.”
4 Sen johdosta muutamat heistä tulivat uskoviksi ja liittyivät Paavalin ja Silaksen seuraan, samoin kuin suuri joukko Jumalaa palvovia kreikkalaisia ja useat huomattavimmista naisista.
5 Mutta juutalaiset tulivat mustasukkaisiksi ja ottivat torilla vetelehtijöistä mukaansa eräitä pahanilkisiä miehiä, muodostivat metelöivän joukon ja ryhtyivät nostattamaan kaupunkia mellakkaan. Ja he hyökkäsivät Jasonin taloon ja etsivät heitä viedäkseen heidät roskaväen eteen.
6 Kun he eivät löytäneet heitä, he raahasivat Jasonin ja eräät veljet kaupungin hallitusmiesten luo ja huusivat: ”Nämä miehet, jotka ovat saattaneet asutun maan pois tolaltaan, ovat nyt täälläkin,
7 ja Jason on ottanut heidät vieraanvaraisesti vastaan. Ja kaikki nämä miehet toimivat keisarin säädösten vastaisesti sanoessaan, että on eräs toinen kuningas, Jeesus.”
8 He saattoivatkin ihmisjoukon ja kaupungin hallitusmiehet kiihdyksiin, kun he tämän kuulivat,
9 ja vasta otettuaan riittävät takuut Jasonilta ja toisilta he päästivät heidät menemään.
10 Heti yöllä veljet lähettivät sekä Paavalin että Silaksen pois Beroiaan, ja kun he olivat saapuneet sinne, he menivät juutalaisten synagogaan.
11 Mutta nämä olivat jalomielisempiä kuin Tessalonikassa olevat, sillä he ottivat sanan vastaan erittäin alttiisti ja tutkivat huolellisesti päivittäin Raamatun kirjoituksista, olivatko nämä asiat niin.
12 Sen tähden monet heistä tulivat uskoviksi, samoin kuin useat arvossa pidetyt kreikkalaiset naiset ja miehet.
13 Mutta kun Tessalonikan juutalaiset saivat tietää, että Paavali julisti Jumalan sanaa myös Beroiassa, he tulivat sinnekin yllyttämään ja kiihottamaan ihmisjoukkoja.
14 Silloin veljet lähettivät heti Paavalin menemään meren rantaan, mutta sekä Silas että Timoteus jäivät vielä sinne.
15 Paavalin saattajat veivät hänet kuitenkin Ateenaan asti, ja saatuaan vietäväksi Silakselle ja Timoteukselle käskyn tulla hänen luokseen mahdollisimman nopeasti he lähtivät.
16 Kun nyt Paavali odotteli heitä Ateenassa, hänen henkensä hänessä kiusaantui hänen nähdessään kaupungin olevan täynnä epäjumalia.
17 Niinpä hän alkoi puhua perustelua käyttäen synagogassa juutalaisten ja muiden Jumalaa palvovien kanssa ja torilla joka päivä niiden kanssa, jotka sattuivat olemaan paikalla.
18 Mutta eräät sekä epikurolaisista että stoalaisista filosofeista ryhtyivät keskustelemaan hänen kanssaan kiistävään sävyyn, ja muutamat sanoivat: ”Mitähän tämä lavertelija oikein tahtoo sanoa?” Toiset: ”Hän näyttää olevan vieraiden jumaluuksien julistaja.” Tämä johtui siitä, että hän julisti hyvää uutista Jeesuksesta ja ylösnousemuksesta.
19 Niin he tarttuivat häneen ja veivät hänet Areiopagille ja sanoivat: ”Voimmeko saada tietää, mikä on tämä uusi opetus, jota puhut?
20 Sillä sinä esität joitakin korvillemme vieraita asioita. Haluamme sen tähden tietää, mitä ne oikein ovat.”
21 Kaikilla ateenalaisilla ja siellä oleskelevilla vierasmaalaisilla oli näet tapana käyttää vapaa-aikansa pelkästään jonkin kertomiseen tai jonkin uuden kuuntelemiseen.
22 Paavali seisoi nyt keskellä Areiopagia ja sanoi: ”Ateenan miehet, näen että te kaikessa näytätte olevan muita taipuvaisempia jumaluuksien pelkoon.
23 Kun esimerkiksi kuljeskelin ja huolellisesti tarkastelin teidän uskonnollisen kunnioituksenne kohteita, niin löysin myös alttarin, johon oli kirjoitettu: ’Tuntemattomalle Jumalalle.’ Mille te siis tuntemattanne osoitatte jumalista antaumusta, sitä minä teille julistan.
24 Jumala, joka on tehnyt maailman ja kaiken siinä olevan, hän joka on taivaan ja maan Herra, ei asu käsin tehdyissä temppeleissä,
25 eikä häntä palvella ihmiskäsin, ikään kuin hän tarvitsisi jotakin, koska hän itse antaa kaikille elämän ja hengityksen ja kaiken.
26 Ja hän teki yhdestä ihmisestä kaikki ihmisten kansakunnat asumaan koko maan pinnalla, ja hän sääti määräajat ja ihmisten asumisen määrärajat,
27 jotta he etsisivät Jumalaa, jos ehkä voisivat hapuilla häntä ja todellakin löytää hänet, vaikkakaan hän ei ole kaukana meistä kenestäkään.
28 Sillä hänessä meillä on elämä ja me liikumme ja olemme olemassa, niin kuin eräät teidän keskuudessanne olevat runoilijatkin ovat sanoneet: ’Sillä me olemme myös hänen sukuaan.’
29 Koska siis olemme Jumalan sukua, meidän ei pidä luulla, että Jumalolento on kullan tai hopean tai kiven kaltainen, kuin jokin, mikä on muovailtu ihmisen taidon ja kekseliäisyyden avulla.
30 Jumala on tosin jättänyt huomioon ottamatta sellaisen tietämättömyyden ajat, mutta nyt hän ilmoittaa ihmisille, että heidän kaikkien tulisi kaikkialla katua,
31 sillä hän on asettanut päivän, jona hänen tarkoituksensa on tuomita asuttu maa vanhurskaudessa sen miehen kautta, jonka hän on määrännyt, ja hän on antanut kaikille siitä takeen herättämällä hänet kuolleista.”
32 Mutta kun he kuulivat kuolleiden ylösnousemuksesta, niin jotkut alkoivat pilkata, kun taas toiset sanoivat: ”Me haluamme kuulla sinulta tästä vielä toistekin.”
33 Niin Paavali lähti heidän keskeltään,
34 mutta jotkut miehet liittyivät häneen ja tulivat uskoviksi, heidän joukossaan myös Dionysios, Areiopagin oikeusistuimen tuomari, ja Damaris-niminen nainen ja muita heidän lisäkseen.
apostolien-teot 18
18 Tämän jälkeen hän lähti Ateenasta ja tuli Korinttiin.
2 Ja hän tapasi erään Pontoksesta kotoisin olevan Aquila-nimisen juutalaisen, joka oli äskettäin tullut Italiasta, ja hänen vaimonsa Priscillan, koska näet Claudius oli määrännyt kaikki juutalaiset lähtemään Roomasta. Niin hän meni heidän luokseen,
3 ja koska hänellä oli sama ammatti, hän jäi heidän kotiinsa, ja he tekivät työtä, sillä he olivat ammatiltaan teltantekijöitä.
4 Mutta hän piti esitelmän synagogassa joka sapatti ja puhui vakuuttavasti juutalaisille ja kreikkalaisille.
5 Kun sitten sekä Silas että Timoteus tulivat alas Makedoniasta, Paavali alkoi ahertaa sanan parissa ja todisti juutalaisille osoittaakseen, että Jeesus on Kristus.
6 Mutta kun he jatkuvasti vastustivat ja puhuivat herjaavasti, hän pudisti vaatteensa ja sanoi heille: ”Tulkoon verenne oman päänne päälle. Minä olen puhdas. Tästä lähtien menen kansakuntien ihmisten luo.”
7 Niinpä hän lähti sieltä ja meni Titius Justus -nimisen miehen taloon, Jumalan palvojan, jonka talo oli synagogan vieressä.
8 Mutta Crispuksesta, synagogan esimiehestä, tuli Herraan uskova ja samoin koko hänen huonekunnastaan. Ja monet niistä korinttilaisista, jotka kuulivat, alkoivat uskoa, ja heidät kastettiin.
9 Lisäksi Herra sanoi yöllä Paavalille näyn välityksellä: ”Älä pelkää, vaan jatka puhumista äläkä pysy vaiti,
10 sillä minä olen sinun kanssasi eikä kukaan hyökkää sinun kimppuusi tehdäkseen sinulle pahaa, sillä minulla on paljon kansaa tässä kaupungissa.”
11 Niin hän viipyi siellä vuoden ja kuusi kuukautta ja opetti heidän keskuudessaan Jumalan sanaa.
12 Mutta Gallion ollessa Akhaian prokonsulina juutalaiset nousivat yksimielisesti Paavalia vastaan ja veivät hänet tuomarinistuimen luo
13 ja sanoivat: ”Tämä johtaa ihmisiä toiseen vakaumukseen Jumalan palvomisessa vastoin lakia.”
14 Mutta kun Paavali aikoi avata suunsa, Gallio sanoi juutalaisille: ”Jos olisikin kyseessä jokin vääryys tai paha ilkityö, oi juutalaiset, niin minä syystä kestäisin teitä kärsivällisesti.
15 Mutta jos on kiistoja puheista ja nimistä ja teidän keskuudessanne vallitsevasta laista, niin vastatkaa siitä itse. Niiden tuomari minä en tahdo olla.”
16 Sen jälkeen hän ajoi heidät pois tuomarinistuimen luota.
17 Niin he kaikki ottivat kiinni Sosteneen, synagogan esimiehen, ja ryhtyivät pieksemään häntä tuomarinistuimen edessä. Mutta Gallio ei välittänyt tästä mitään.
18 Viivyttyään kuitenkin vielä useita päiviä Paavali jätti veljille jäähyväiset ja lähti purjehtimaan Syyriaan, ja hänen mukanaan Priscilla ja Aquila, leikkautettuaan päänsä hiukset lyhyiksi Kenkreassa, sillä hän oli antanut juhlallisen lupauksen.
19 Niin he saapuivat Efesokseen, ja hän jätti heidät sinne, mutta hän itse meni synagogaan ja puhui perustellen juutalaisten kanssa.
20 Vaikka he toistuvasti pyysivät häntä jäämään kauemmaksi aikaa, hän ei suostunut,
21 vaan jätti jäähyväiset ja sanoi heille: ”Palaan kyllä jälleen teidän luoksenne, jos Jehova tahtoo.” Ja hän lähti Efesoksesta merelle
22 ja tuli Kesareaan. Ja hän meni ylös ja tervehti seurakuntaa ja meni alas Antiokiaan.
23 Ja viivyttyään jonkin aikaa siellä hän lähti ja kulki paikasta toiseen Galatian maan ja Frygian halki ja vahvisti kaikkia opetuslapsia.
24 Efesokseen saapui nyt Apollos-niminen juutalainen, kotoisin Aleksandriasta, kaunopuheinen mies, joka oli hyvin perehtynyt Raamatun kirjoituksiin.
25 Tälle miehelle oli opetettu suullisesti Jehovan tietä, ja hengestä palavana hän puhui ja opetti tarkoin Jeesusta koskevia asioita, mutta tunsi ainoastaan Johanneksen kasteen.
26 Ja tämä mies rupesi puhumaan rohkeasti synagogassa. Kuultuaan häntä Priscilla ja Aquila ottivat hänet mukaansa ja selittivät hänelle Jumalan tien tarkemmin.
27 Koska hän lisäksi halusi mennä toiselle puolelle Akhaiaan, niin veljet kirjoittivat opetuslapsille ja kehottivat heitä ottamaan hänet ystävällisesti vastaan. Kun hän sitten pääsi sinne, hän auttoi suuresti niitä, joista oli Jumalan ansaitsemattomasta hyvyydestä tullut uskovia,
28 sillä hän todisti juurta jaksain voimaperäisesti ja julkisesti juutalaisten olevan väärässä, samalla kun hän osoitti Raamatun kirjoitusten avulla, että Jeesus oli Kristus.
apostolien-teot 19
19 Aikaa myöten, kun Apollos oli Korintissa, Paavali kulki maan sisäosien halki ja tuli alas Efesokseen ja tapasi muutamia opetuslapsia,
2 ja hän sanoi heille: ”Saitteko pyhää henkeä, kun teistä tuli uskovia?” He sanoivat hänelle: ”Emme ole koskaan kuulleet, että pyhää henkeä onkaan.”
3 Ja hän sanoi: ”Mihin teidät sitten kastettiin?” He sanoivat: ”Johanneksen kasteeseen.”
4 Paavali sanoi: ”Johannes kastoi kasteella katumuksen vertauskuvaksi ja kehotti kansaa uskomaan hänen jälkeensä tulevaan, toisin sanoen Jeesukseen.”
5 Kun he olivat tämän kuulleet, heidät kastettiin Herran Jeesuksen nimessä.
6 Ja kun Paavali pani kätensä heidän päälleen, tuli heidän päälleen pyhä henki, ja he alkoivat puhua kielillä ja profetoida.
7 Heitä oli kaikkiaan noin kaksitoista miestä.
8 Hän meni synagogaan ja puhui rohkeasti kolmen kuukauden ajan pitäen esitelmiä ja puhuen vakuuttavasti Jumalan valtakunnasta.
9 Mutta kun jotkut paaduttivat itseään eivätkä uskoneet ja puhuivat pahaa Tiestä väkijoukon edessä, hän vetäytyi pois heidän luotaan ja erotti opetuslapset heistä ja piti päivittäin esitelmiä Tyrannoksen koulun luentosalissa.
10 Tätä tapahtui kahden vuoden ajan, niin että kaikki Aasian piirikunnan asukkaat kuulivat Herran sanan, sekä juutalaiset että kreikkalaiset.
11 Ja Jumala teki jatkuvasti poikkeuksellisia voimatekoja Paavalin kätten kautta,
12 niin että jopa hikiliinoja ja esiliinoja vietiin hänen yltään sairaille, ja taudit lähtivät heistä, ja pahat henget tulivat ulos.
13 Mutta eräät kiertelevät juutalaiset, jotka harjoittivat demonien ulos ajamista, ryhtyivät myös lausumaan Herran Jeesuksen nimeä vaikuttaakseen niihin, joissa oli pahoja henkiä, ja sanoivat: ”Käsken teitä vakavasti Jeesuksen kautta, jota Paavali saarnaa.”
14 Tätä tekivät nyt erään Skeuaan, juutalaisen ylipapin, seitsemän poikaa.
15 Mutta paha henki sanoi heille vastaukseksi: ”Jeesuksen minä tunnen, ja Paavali on minulle tuttu, mutta keitä te olette?”
16 Sen jälkeen mies, jossa paha henki oli, hyppäsi heidän kimppuunsa, sai yliotteen yhdestä toisensa jälkeen ja pääsi heistä voitolle, niin että he pakenivat alastomina ja haavoitettuina siitä talosta.
17 Tämä tuli kaikkien tietoon, sekä juutalaisten että kreikkalaisten, jotka asuivat Efesoksessa, ja heidät kaikki valtasi pelko, ja Herran Jeesuksen nimi tuli yhä suuremmaksi.
18 Ja monet niistä, joista oli tullut uskovia, tulivat tunnustamaan harjoittamansa teot ja kertomaan niistä avoimesti.
19 Toivatpa useat taikuutta harjoittaneista kirjansa kokoon ja polttivat ne kaikkien edessä. Ja niiden hinnat laskettiin yhteen, ja niiden arvoksi todettiin viisikymmentätuhatta hopearahaa.
20 Näin Jehovan sana kasvoi ja voitti jatkuvasti alaa valtavalla tavalla.
21 Kun tämä oli sitten saatettu päätökseen, Paavali päätti hengessään, että mentyään Makedonian ja Akhaian halki hän matkustaisi Jerusalemiin, ja sanoi: ”Sinne päästyäni minun on nähtävä myös Rooma.”
22 Niinpä hän lähetti Makedoniaan kaksi niistä, jotka palvelivat häntä, Timoteuksen ja Erastoksen, mutta viipyi itse jonkin aikaa Aasian piirikunnassa.
23 Juuri siihen aikaan syntyi sen Tien johdosta melkoinen häiriö.
24 Eräs Demetrios-niminen mies, hopeaseppä, hankki näet käsityöläisille huomattavaa voittoa valmistamalla hopeisia Artemiin pienoispyhäkköjä,
25 ja hän kokosi heidät ja ne, jotka työskentelivät sellaisten esineiden parissa, ja sanoi: ”Miehet, tehän tiedätte, että hyvinvointimme on lähtöisin tästä toimesta.
26 Te myös näette ja kuulette, miten tämä Paavali on, ei ainoastaan Efesoksessa, vaan miltei koko Aasian piirikunnassa, taivuttanut melkoisen ihmisjoukon ja muuttanut sen käsityksiä sanomalla, että ne, jotka tehdään käsin, eivät ole jumalia.
27 Eikä ole vain sitä vaaraa, että tämä meidän elinkeinomme joutuu halveksituksi, vaan myös, että suuren jumalattaren Artemiin temppeliä ei pidetä enää missään arvossa ja jopa hänen valtasuuruutensa, jota koko Aasian piirikunta ja asuttu maa palvoo, aiotaan alentaa olemattomiin.”
28 Kun he kuulivat tämän ja tulivat täyteen suuttumusta, he alkoivat huutaa sanoen: ”Suuri on efesolaisten Artemis!”
29 Niin kaupunki tuli täyteen sekasortoa, ja väki ryntäsi yhtenä miehenä teatteriin ja otti pakolla mukaansa makedonialaiset Gaiuksen ja Aristarkoksen, Paavalin matkatoverit.
30 Paavali puolestaan oli halukas menemään sisään kansan luo, mutta opetuslapset eivät päästäneet häntä.
31 Myös jotkut juhla- ja kisatoimikunnan jäsenet, jotka olivat hänelle ystävällisiä, lähettivät hänelle sanan ja alkoivat hartaasti pyytää häneltä, ettei hän uskaltautuisi teatteriin.
32 Jotkut huusivatkin yhtä ja toiset toista, sillä kokous oli sekasorron vallassa, eikä suurin osa heistä tiennyt, minkä tähden he olivat tulleet koolle.
33 Niin he toivat yhdessä ihmisjoukosta Aleksandroksen, jota juutalaiset työnsivät etualalle, ja Aleksandros viittasi kädellään ja halusi esittää puolustuksensa kansalle.
34 Mutta kun he huomasivat, että hän oli juutalainen, niin sama huuto lähti heistä kaikista heidän huutaessaan noin kaksi tuntia: ”Suuri on efesolaisten Artemis!”
35 Kun kaupungin kansleri oli lopulta rauhoittanut ihmisjoukon, hän sanoi: ”Efesoksen miehet! Kukapa ihmisistä ei tosiaankaan tietäisi, että efesolaisten kaupunki on suuren Artemiin ja taivaasta pudonneen kuvan temppelinvartija?
36 Koska siis tämä on kiistatonta, niin teidän on sopivaa pysyä tyyninä ja olla toimimatta harkitsemattomasti.
37 Sillä te olette tuoneet nämä miehet, jotka eivät ole enempää temppelien ryöstäjiä kuin jumalattaremme rienaajiakaan.
38 Jos siis Demetrioksella ja hänen kanssaan olevilla käsityöläisillä on riita-asia jotakuta vastaan, niin pidetäänhän oikeuden istuntopäiviä ja onhan prokonsuleita; esittäkööt syytteitä toisiaan vastaan.
39 Jos taas tavoittelette jotakin pitemmälle menevää, niin se on ratkaistava lakimääräisessä kokouksessa.
40 Sillä tämänpäiväisen asian johdosta olemme todellakin vaarassa joutua syytteeseen kapinan lietsonnasta, koska ei ole ainoatakaan syytä, joka sallii meidän perustella tätä häiriötä aiheuttavaa väentungosta.”
41 Ja tämän sanottuaan hän hajotti kokouksen.
apostolien-teot 20
20 Kun nyt mellakka oli asettunut, Paavali lähetti hakemaan opetuslapset, ja kun hän oli rohkaissut heitä ja jättänyt heille jäähyväiset, hän lähti matkalle Makedoniaan.
2 Kuljettuaan niiden seutujen halki ja rohkaistuaan siellä olevia monin sanoin hän tuli Kreikkaan.
3 Ja kun hän oli viettänyt siellä kolme kuukautta ja aikoi lähteä purjehtimaan Syyriaan, hän päättikin palata Makedonian kautta, koska juutalaiset hautoivat häntä vastaan salajuonta.
4 Häntä seurasivat sinne Sopatros, Beroiasta oleva Pyrrhoksen poika, tessalonikalaisista Aristarkos ja Secundus sekä Derbestä oleva Gaius ynnä Timoteus, ja Aasian piirikunnasta olevat Tykikos ja Trofimos.
5 Nämä jatkoivat matkaa ja odottivat meitä Troaksessa,
6 mutta me lähdimme merelle Filippistä happamattomien leipien päivien jälkeen ja tulimme heidän luokseen Troakseen viiden päivän kuluessa, ja siellä me viivyimme seitsemän päivää.
7 Viikon ensimmäisenä päivänä, kun olimme kokoontuneet aterioimaan, Paavali alkoi pitää heille esitelmää, koska hän aikoi lähteä seuraavana päivänä, ja hän pitkitti puhettaan keskiyöhön saakka.
8 Niinpä siinä ylähuoneessa, jossa olimme koolla, oli useita lamppuja.
9 Istuessaan ikkunalla eräs nuori Eutykos-niminen mies vaipui syvään uneen, kun Paavali yhä vain puhui, ja nuokahdettuaan unen vallassa hän putosi maahan kolmannesta kerroksesta, ja hänet nostettiin ylös kuolleena.
10 Mutta Paavali meni alakertaan, heittäytyi hänen päälleen ja kietoi kätensä hänen ympärilleen ja sanoi: ”Lakatkaa hälisemästä, sillä hänen sielunsa on hänessä.”
11 Sitten hän meni yläkertaan ja aloitti aterian ja otti ruokaa, ja keskusteltuaan melko pitkään, päivänkoittoon saakka, hän lopulta lähti.
12 Niin he veivät pojan pois elävänä ja olivat rajattoman huojentuneita.
13 Me menimme nyt edellä laivaan ja lähdimme purjehtimaan Assokseen, jossa aioimme ottaa Paavalin laivaan, sillä annettuaan tämänsuuntaisia ohjeita hän itse aikoi kulkea jalan.
14 Kun hän sitten tavoitti meidät Assoksessa, otimme hänet laivaan ja kuljimme Mityleneen,
15 ja purjehtiessamme sieltä senjälkeisenä päivänä saavuimme Khioksen kohdalle, mutta seuraavana päivänä poikkesimme Samokseen, ja sitä seuraavana päivänä saavuimme Miletokseen.
16 Sillä Paavali oli päättänyt purjehtia Efesoksen ohi, jottei häneltä kuluisi aikaa Aasian piirikunnassa, sillä hän kiirehti ehtiäkseen Jerusalemiin helluntaipäiväksi, mikäli se olisi hänelle mahdollista.
17 Miletoksesta hän lähetti kuitenkin sanan Efesokseen ja kutsui sieltä seurakunnan vanhimmat.
18 Kun he tulivat hänen luokseen, hän sanoi heille: ”Te tiedätte hyvin, kuinka minä ensimmäisestä päivästä lähtien, jona astuin Aasian piirikuntaan, olin koko ajan teidän kanssanne
19 ja palvelin Herran orjana mitä suurimmalla nöyrämielisyydellä ja kyynelin ja koettelemuksin, jotka kohtasivat minua juutalaisten salajuonien johdosta,
20 samalla kun en pidättynyt kertomasta teille mitään siitä, mikä oli hyödyllistä, enkä opettamasta teitä julkisesti ja talosta taloon,
21 vaan todistin perusteellisesti sekä juutalaisille että kreikkalaisille Jumalalle osoitettavasta katumuksesta ja uskosta Herraamme Jeesukseen.
22 Ja nyt, katso, minä olen hengen sitomana matkalla Jerusalemiin, vaikka en tiedä, mitä minulle siellä tapahtuu,
23 paitsi että pyhä henki todistaa yhä uudelleen minulle kaupunki kaupungilta sanoessaan, että kahleet ja ahdistukset odottavat minua.
24 En kuitenkaan pidä sieluani mistään syystä itselleni kalliina, jos vain voin viedä päätökseen juoksuni ja sen palveluksen, jonka sain Herralta Jeesukselta: perusteellisen todistuksen antamisen Jumalan ansaitsemattoman hyvyyden hyvästä uutisesta.
25 Ja nyt, katso, minä tiedän, etteivät ketkään teistä, joiden keskuudessa kuljin saarnaamassa valtakuntaa, enää näe minun kasvojani.
26 Siksi kutsun teidät todistamaan juuri tänä päivänä, että olen viaton kaikkien ihmisten vereen,
27 sillä en ole pidättynyt kertomasta teille kaikkea Jumalan tahtoa.
28 Kiinnittäkää huomiota itseenne ja koko laumaan, jonka keskuuteen pyhä henki on nimittänyt teidät valvojiksi, paimentamaan Jumalan seurakuntaa, jonka hän osti omansa verellä.
29 Minä tiedän, että poismenoni jälkeen keskuuteenne tulee sortavia susia, jotka eivät kohtele laumaa hellästi,
30 ja omasta keskuudestanne nousee miehiä, jotka puhuvat vääristeltyjä asioita vetääkseen opetuslapset mukaansa.
31 Pysykää siksi valveilla ja pitäkää mielessänne, etten ole kolmeen vuoteen lakannut yöllä enkä päivällä neuvomasta kyynelin itse kutakin.
32 Ja nyt jätän teidät Jumalan ja hänen ansaitsemattoman hyvyytensä sanan huomaan, joka sana voi rakentaa teitä ja antaa teille perinnön kaikkien pyhitettyjen joukossa.
33 En ole himoinnut kenenkään hopeaa tai kultaa tai pukua.
34 Tiedätte itse, että nämä kädet ovat huolehtineet minun tarpeistani ja niiden, jotka ovat olleet kanssani.
35 Olen kaikessa osoittanut teille, että teidän täytyy näin vaivaa nähden auttaa niitä, jotka ovat heikkoja, ja pitää mielessä Herran Jeesuksen sanat, jotka hän itse sanoi: ’Onnellisempaa on antaa kuin saada.’”
36 Ja tämän sanottuaan hän polvistui heidän kaikkien kanssa ja rukoili.
37 Mutta he kaikki puhkesivat suureen itkuun, ja he lankesivat Paavalin kaulaan ja suutelivat häntä hellästi,
38 koska heille tuotti erityisesti tuskaa se sana, jonka hän oli puhunut, että he eivät enää näkisi hänen kasvojaan. Niin he lähtivät saattamaan häntä laivaan.
apostolien-teot 21
21 Kun sitten olimme riistäytyneet heistä eroon ja lähteneet merelle, kuljimme suoraa kurssia ja tulimme Kosiin, mutta seuraavana päivänä Rodokseen ja sieltä Pataraan.
2 Ja löydettyämme laivan, joka oli menossa yli Foinikiaan, astuimme siihen ja purjehdimme pois.
3 Kun Kypros tuli näkyviin, jätimme sen taakse vasemmalle ja purjehdimme edelleen Syyriaan ja laskimme maihin Tyroksessa, sillä laivan oli määrä purkaa lastinsa siellä.
4 Etsinnän jälkeen löysimme opetuslapset ja viivyimme siellä seitsemän päivää. Mutta hengen vaikutuksesta he sanoivat Paavalille yhä uudelleen, ettei hänen pitäisi jalallaan astua Jerusalemiin.
5 Kun sitten olimme tulleet niiden päivien loppuun, me lähdimme ja aloitimme matkamme, mutta he kaikki saattoivat yhdessä naisten ja lasten kanssa meitä kaupungin ulkopuolelle asti. Ja me polvistuimme rannalla ja pidimme rukouksen
6 ja jätimme jäähyväiset toisillemme, ja me nousimme laivaan, mutta he palasivat kotiinsa.
7 Me päätimme sitten Tyroksesta alkaneen merimatkamme ja saavuimme Ptolemaikseen, ja me tervehdimme veljiä ja viivyimme yhden päivän heidän luonaan.
8 Seuraavana päivänä lähdimme ja saavuimme Kesareaan, ja me menimme evankelista Filippoksen taloon, hänen joka oli yksi niistä seitsemästä miehestä, ja jäimme hänen luokseen.
9 Tällä miehellä oli neljä tytärtä, neitsyttä, jotka profetoivat.
10 Mutta sinä aikana kun viivyimme siellä useita päiviä, tuli eräs Agabos-niminen profeetta alas Juudeasta,
11 ja hän tuli meidän luoksemme ja otti Paavalin vyön, sitoi jalkansa ja kätensä ja sanoi: ”Näin sanoo pyhä henki: ’Sen miehen, jolle tämä vyö kuuluu, juutalaiset sitovat tällä tavoin Jerusalemissa ja luovuttavat kansakuntien ihmisten käsiin.’”
12 Kun nyt tämän kuulimme, niin sekä me että paikkakuntalaiset aloimme hartaasti pyytää, ettei hän menisi ylös Jerusalemiin.
13 Silloin Paavali vastasi: ”Mitä te teette, kun itkette ja saatatte sydämeni heikoksi? Olkaa vakuuttuneita siitä, että minä olen valmis, en vain joutumaan sidottavaksi, vaan myös kuolemaan Jerusalemissa Herran Jeesuksen nimen puolesta.”
14 Kun hän ei ollut taivutettavissa, niin me tyydyimme ja sanoimme: ”Tapahtukoon Jehovan tahto.”
15 Näiden päivien jälkeen valmistauduimme sitten matkalle ja lähdimme menemään ylös Jerusalemiin.
16 Mutta muutamat Kesarean opetuslapset tulivat myös meidän kanssamme viedäkseen meidät sen miehen luo, jonka kodissa meidän oli määrä olla vieraina, erään Kyproksesta olevan Mnasonin, varhaisen opetuslapsen.
17 Kun tulimme Jerusalemiin, veljet ottivat meidät iloisesti vastaan.
18 Mutta seuraavana päivänä Paavali meni kanssamme Jaakobin luo, ja kaikki vanhimmat olivat läsnä.
19 Ja hän tervehti heitä ja alkoi esittää yksityiskohtaista selostusta siitä, mitä Jumala oli tehnyt kansakuntien keskuudessa hänen palveluksensa välityksellä.
20 Tämän kuultuaan he alkoivat kirkastaa Jumalaa, ja he sanoivat hänelle: ”Sinä näet, veli, kuinka monia tuhansia uskovia juutalaisten keskuudessa on, ja he kaikki ovat palavan innokkaita Lain puolesta.
21 Mutta he ovat kuulleet huhuttavan sinusta, että olet opettanut kaikille kansakuntien keskuudessa oleville juutalaisille Mooseksesta luopumista ja kieltänyt heitä ympärileikkaamasta lapsiaan ja vaeltamasta juhlallisten tapojen mukaan.
22 Mitä siis tulee tehdä? Joka tapauksessa he saavat kuulla, että olet saapunut.
23 Tee sen tähden tämä, minkä sinulle sanomme: Meillä on neljä miestä, joilla on juhlallinen lupaus täytettävänä.
24 Ota nämä miehet mukaasi ja puhdistaudu palvontamenojen mukaan heidän kanssaan ja pidä huoli heidän kuluistaan, jotta he voisivat ajattaa päänsä paljaaksi. Ja niin kaikki saavat tietää, ettei niissä huhuissa, joita sinusta on kerrottu, ole mitään perää, vaan että sinä vaellat järjestystä noudattaen ja pidät itsekin Lain.
25 Niistä uskovista taas, jotka ovat kansakuntien keskuudesta, me olemme lähettäneet antamamme päätöksen, että heidän tulee pysyä erossa siitä, mikä on epäjumalille uhrattua, sekä verestä ja siitä, mikä on kuristettua, ja haureudesta.”
26 Silloin Paavali otti ne miehet mukaansa seuraavana päivänä ja puhdistautui heidän kanssaan palvontamenojen mukaan ja meni temppeliin antaakseen ilmoituksen niistä päivistä, jotka oli määrä täyttää palvontamenojen mukaista puhdistusta varten, kunnes heidän kunkin puolesta tuli esittää uhrilahja.
27 Kun sitten ne seitsemän päivää olivat päättymäisillään, Aasiasta tulleet juutalaiset näkivät hänet temppelissä ja alkoivat syöstä koko ihmisjoukkoa sekasortoon, ja he kävivät häneen käsiksi
28 ja huusivat: ”Israelin miehet, auttakaa! Tämä on se mies, joka opettaa kaikkia joka puolella kansaa ja Lakia ja tätä paikkaa vastaan, ja lisäksi hän jopa toi kreikkalaisia temppeliin ja on saastuttanut tämän pyhän paikan.”
29 Sillä he olivat aikaisemmin nähneet efesolaisen Trofimoksen kaupungilla hänen kanssaan, mutta he luulivat, että Paavali oli tuonut hänet temppeliin.
30 Ja koko kaupunki joutui kuohuksiin, ja kansaa riensi koolle, ja he ottivat Paavalin kiinni ja raahasivat hänet temppelin ulkopuolelle. Ja ovet suljettiin heti.
31 Ja samalla kun he yrittivät tappaa hänet, joukko-osaston komentaja sai tiedon, että koko Jerusalem oli sekasorron vallassa,
32 ja hän otti heti sotilaita ja upseereita ja juoksi alas heidän luokseen. Nähtyään sotapäällikön ja sotilaat he lakkasivat pieksemästä Paavalia.
33 Sitten sotapäällikkö lähestyi ja otti hänet kiinni ja antoi käskyn sitoa hänet kaksin ketjuin, ja hän ryhtyi kyselemään, kuka hän oikein oli ja mitä hän oli tehnyt.
34 Mutta jotkut ihmisjoukosta alkoivat huutaa yhtä ja toiset toista. Kun hän ei siten kyennyt itse saamaan mitään varmaa selkoa metelin takia, hän käski viedä hänet kasarmiin.
35 Mutta kun hän pääsi portaille, niin tilanne kävi sellaiseksi, että sotilaat kantoivat häntä mukanaan ihmisjoukon väkivallan vuoksi,
36 sillä kansanjoukko seurasi jatkuvasti huutaen: ”Pois hänet!”
37 Ja juuri kun Paavalia oltiin viemässä kasarmiin, hän sanoi sotapäällikölle: ”Saanko sanoa sinulle jotakin?” Hän sanoi: ”Osaatko sinä kreikkaa?
38 Etkö sinä olekaan se egyptiläinen, joka ennen näitä päiviä lietsoi kapinan ja vei ne neljätuhatta tikarimiestä erämaahan?”
39 Silloin Paavali sanoi: ”Minähän olen juutalainen, Kilikian Tarsoksesta, tunnetun kaupungin kansalainen. Niinpä pyydän sinua kunnioittavasti: salli minun puhua kansalle.”
40 Hänen annettuaan luvan Paavali, joka seisoi portailla, viittasi kansalle kädellään. Kun syntyi syvä äänettömyys, hän puhui heille heprean kielellä sanoen:
apostolien-teot 22
22 ”Miehet, veljet ja isät, kuulkaa puolustukseni, jonka teille nyt esitän.”
2 (Kun he nyt kuulivat hänen puhuvan heille heprean kielellä, he pysyivät vielä äänettömämpinä, ja hän sanoi:)
3 ”Minä olen juutalainen, syntynyt Kilikian Tarsoksessa, mutta minut on kasvatettu tässä kaupungissa Gamalielin jalkojen juuressa, opetettu esi-isien Lain ankaruuden mukaan, ja olin palavan innokas Jumalan puolesta, niin kuin te kaikki olette tänä päivänä.
4 Ja minä vainosin tätä Tietä kuolemaan saakka, sidoin ja luovutin vankiloihin sekä miehiä että naisia,
5 niin kuin sekä ylimmäinen pappi että koko vanhinten kokous voi minusta todistaa. Hankin heiltä myös kirjeitä veljille Damaskokseen, ja olin matkalla tuodakseni myös siellä olevat sidottuina Jerusalemiin rangaistaviksi.
6 Mutta kun olin matkalla ja lähestymässä Damaskosta, niin keskipäivän tienoilla leimahti taivaasta yhtäkkiä suuri valo kaikkialle ympärilleni,
7 ja minä kaaduin maahan ja kuulin äänen sanovan minulle: ’Saul, Saul, miksi vainoat minua?’
8 Minä vastasin: ’Kuka olet, Herra?’ Ja hän sanoi minulle: ’Minä olen Jeesus Nasaretilainen, jota sinä vainoat.’
9 Ne miehetkin, jotka olivat minun kanssani, näkivät kyllä valon, mutta eivät kuulleet sen ääntä, joka minulle puhui.
10 Siihen minä sanoin: ’Mitä minun pitää tehdä, Herra?’ Herra sanoi minulle: ’Nouse, mene Damaskokseen, ja siellä sinulle kerrotaan kaikesta, mitä sinulle on asetettu tehtäväksi.’
11 Mutta koska en voinut nähdä mitään sen valon kirkkauden vuoksi, niin saavuin Damaskokseen kanssani olleiden taluttamana.
12 Sitten Ananias, eräs mies, joka oli jumalaapelkäävä Lain mukaan ja josta kaikki siellä asuvat juutalaiset kertoivat hyvää,
13 tuli luokseni, ja seisoessaan vierelläni hän sanoi minulle: ’Saul, veli, tulkoon näkösi takaisin!’ Ja juuri sillä hetkellä minä katsoin ylös häneen.
14 Hän sanoi: ’Esi-isiemme Jumala on valinnut sinut tuntemaan hänen tahtonsa ja näkemään Vanhurskaan ja kuulemaan hänen suunsa äänen,
15 sillä sinun on määrä olla hänen puolestaan kaikille ihmisille sen todistaja, mitä olet nähnyt ja kuullut.
16 Ja nyt, miksi viivyttelet? Nouse, anna kastaa itsesi ja pese pois syntisi huutamalla avuksi hänen nimeään.’
17 Mutta kun olin palannut Jerusalemiin ja olin temppelissä rukoilemassa, minä vaivuin hurmostilaan
18 ja näin hänen sanovan minulle: ’Kiirehdi ja lähde nopeasti Jerusalemista, sillä he eivät ota vastaan sinun todistustasi minusta.’
19 Ja minä sanoin: ’Herra, he itse tietävät hyvin, että minulla oli tapana panna vankilaan ja piestä synagogassa toisensa jälkeen niitä, jotka uskoivat sinuun,
20 ja kun todistajasi Stefanoksen veri vuodatettiin, olin itsekin vierellä seisomassa ja antamassa hyväksyntäni ja vartioimassa niiden päällysvaippoja, jotka surmasivat hänet.’
21 Ja kuitenkin hän sanoi minulle: ’Mene, sillä minä lähetän sinut kaukaisiin kansakuntiin.’”
22 He kuuntelivat häntä aina tähän sanaan saakka, ja he korottivat äänensä ja sanoivat: ”Pois tuollainen maan päältä, sillä ei hänen sovi elää!”
23 Ja koska he huusivat ja heittelivät päällysvaippojaan ja viskoivat tomua ilmaan,
24 niin sotapäällikkö käski viedä hänet kasarmiin ja sanoi, että häntä tuli kuulustella ruoskimalla, jotta hän saisi täysin tietää, mistä syystä he huusivat sillä tavoin häntä vastaan.
25 Mutta kun he olivat oikaisseet Paavalin ruoskittavaksi, tämä sanoi siinä seisovalle upseerille: ”Onko teidän lupa ruoskia miestä, joka on roomalainen ja jota ei ole tuomittu?”
26 Sen kuultuaan upseeri meni sotapäällikön luo ja teki ilmoituksen sanoen: ”Mitä aiot tehdä? Tämä mieshän on roomalainen.”
27 Niin sotapäällikkö lähestyi ja sanoi hänelle: ”Sano minulle: oletko sinä roomalainen?” Hän sanoi: ”Olen.”
28 Sotapäällikkö vastasi: ”Minä olen ostanut nämä kansalaisoikeudet suurella rahasummalla.” Paavali sanoi: ”Mutta minulla ne olivat jo syntyessäni.”
29 Miehet, jotka aikoivat kuulustella häntä kiduttamalla, vetäytyivät sen tähden heti pois hänen luotaan, ja sotapäällikkö pelästyi saatuaan tietää, että hän oli roomalainen ja että hän oli sitonut hänet.
30 Mutta koska hän halusi tietää varmasti, miksi juutalaiset oikeastaan syyttivät häntä, hän päästi hänet seuraavana päivänä siteistä ja käski ylipappien ja koko sanhedrinin tulla koolle. Ja hän toi Paavalin alas ja asetti hänet seisomaan heidän joukkoonsa.
apostolien-teot 23
23 Paavali katsoi kiinteästi sanhedriniin ja sanoi: ”Miehet, veljet, minä olen toiminut Jumalan edessä täysin hyvällä omallatunnolla tähän päivään saakka.”
2 Tällöin ylimmäinen pappi Ananias käski hänen vieressään seisovia lyömään häntä suulle.
3 Silloin Paavali sanoi hänelle: ”Jumala tulee lyömään sinua, sinä valkoiseksi kalkittu seinä. Istutko sinä tuomitsemassa minua Lain mukaan ja samalla käsket Lakia rikkoen lyömään minua?”
4 Vieressä seisovat sanoivat: ”Herjaatko sinä Jumalan ylimmäistä pappia?”
5 Ja Paavali sanoi: ”Veljet, en tiennyt, että hän on ylimmäinen pappi. Sillä on kirjoitettu: ’Et saa puhua vahingoittavasti kansasi hallitusmiehestä.’”
6 Kun nyt Paavali pani merkille, että osa oli saddukeuksia mutta osa fariseuksia, niin hän sanoi sanhedrinissa kovalla äänellä: ”Miehet, veljet, minä olen fariseus, fariseusten poika. Kuolleiden ylösnousemustoivon johdosta minä olen tuomittavana.”
7 Koska hän sanoi tämän, niin fariseusten ja saddukeusten välillä syntyi erimielisyyttä, ja koko joukko jakautui.
8 Sillä saddukeukset sanovat, ettei ole ylösnousemusta eikä enkeliä eikä henkeä, mutta fariseukset julistavat julkisesti niitä kaikkia.
9 Niin puhkesi kova huuto, ja jotkut fariseusten puolueen kirjanoppineista nousivat ja alkoivat raivoisasti kiistellä ja sanoivat: ”Me emme löydä mitään väärää tästä miehestä; mutta jos henki tai enkeli puhui hänelle...”
10 Kun erimielisyys kasvoi suureksi, niin sotapäällikkö pelkäsi, että he repisivät Paavalin kappaleiksi, ja hän käski sotilasjoukon mennä alas ja siepata hänet heidän keskeltään ja tuoda hänet kasarmiin.
11 Mutta seuraavana yönä Herra seisoi hänen vierellään ja sanoi: ”Ole rohkealla mielellä! Sillä niin kuin olet antanut minua koskevista asioista perusteellista todistusta Jerusalemissa, niin sinun on todistettava myös Roomassa.”
12 Kun sitten päivä koitti, niin juutalaiset solmivat salaliiton ja sitoutuivat kirouksen uhalla omien sanojensa mukaan siihen, etteivät he söisi eivätkä joisi ennen kuin olisivat tappaneet Paavalin.
13 Tämän valaan sidotun salaliiton teki yli neljäkymmentä miestä,
14 ja he menivät ylipappien ja vanhinten luo ja sanoivat: ”Me olemme kirouksen uhalla juhlallisesti sitoutuneet siihen, ettemme ota palaakaan ruokaa ennen kuin olemme tappaneet Paavalin.
15 Selvittäkää siis te nyt yhdessä sanhedrinin kanssa sotapäällikölle, miksi hänen pitäisi tuoda hänet alas teidän luoksenne, ikään kuin aikoisitte päättää tarkemmin häntä koskevista asioista. Mutta ennen kuin hän pääsee lähelle, me olemme valmiit surmaamaan hänet.”
16 Mutta Paavalin sisaren poika kuuli väijytyksestä, ja hän saapui paikalle ja meni kasarmiin ja ilmoitti sen Paavalille.
17 Niin Paavali kutsui yhden upseereista luokseen ja sanoi: ”Vie tämä nuori mies sotapäällikön luokse, sillä hänellä on jotakin ilmoitettavaa hänelle.”
18 Sen tähden tämä mies otti hänet ja vei sotapäällikön luo ja sanoi: ”Vanki Paavali kutsui minut luokseen ja pyysi minua tuomaan tämän nuoren miehen sinun luoksesi, koska hänellä on sinulle jotakin puhuttavaa.”
19 Sotapäällikkö otti häntä kädestä ja poistui ja alkoi tiedustella, kun he olivat kahden: ”Mitä sinulla on minulle ilmoitettavaa?”
20 Hän sanoi: ”Juutalaiset ovat sopineet, että he pyytävät sinua tuomaan huomenna Paavalin alas sanhedriniin, ikään kuin he aikoisivat saada tietää hänestä jotakin tarkempaa.
21 Älä vain anna heidän taivuttaa itseäsi, sillä heitä on enemmän kuin neljäkymmentä miestä väijymässä häntä, ja he ovat kirouksen uhalla sitoutuneet siihen, etteivät syö eivätkä juo ennen kuin ovat surmanneet hänet, ja he ovat nyt valmiina ja odottavat sinulta lupausta.”
22 Niin sotapäällikkö päästi nuoren miehen menemään käskettyään häntä: ”Älä kieli kenellekään siitä, että olet tuonut tämän minulle ilmi.”
23 Ja hän kutsui luokseen kaksi upseeria ja sanoi: ”Järjestäkää niin, että kaksisataa sotilasta sekä seitsemänkymmentä ratsumiestä ja kaksisataa keihäsmiestä on yön kolmannella tunnilla valmiina marssimaan Kesareaan asti.
24 Hankkikaa myös juhtia, jotta Paavali voidaan panna ratsaille ja viedä turvallisesti käskynhaltija Felixin luo.”
25 Ja hän kirjoitti seuraavanmuotoisen kirjeen:
26 ”Claudius Lysias hänen ylhäisyydelleen käskynhaltija Felixille: Tervehdys!
27 Juutalaiset ottivat kiinni tämän miehen ja olivat vähällä surmata hänet, mutta minä tulin äkkiä sotilasjoukon kanssa ja pelastin hänet saatuani tietää, että hän oli roomalainen.
28 Ja koska halusin saada selville, mistä asiasta he häntä syyttivät, vein hänet alas heidän sanhedriniinsa.
29 Totesin, että häntä syytettiin heidän Lakinsa kiistakysymyksistä, mutta ettei häntä syytetty mistään, mikä ansaitsisi kuoleman tai kahleet.
30 Mutta koska minulle on annettu ilmi salajuoni, joka on määrä kohdistaa tätä miestä vastaan, niin lähetän hänet heti sinun luoksesi ja käsken syyttäjiä puhumaan häntä vastaan sinun edessäsi.”
31 Sotilaat ottivat sen tähden Paavalin määräystensä mukaan ja veivät hänet yöllä Antipatrikseen.
32 Seuraavana päivänä he sallivat ratsumiesten jatkaa matkaa hänen kanssaan, ja he palasivat kasarmiin.
33 Ratsumiehet menivät Kesareaan ja luovuttivat kirjeen käskynhaltijalle ja esittivät hänelle myös Paavalin.
34 Niin hän luki sen ja tiedusteli, mistä provinssista hän oli, ja saatuaan tietää, että hän oli Kilikiasta,
35 hän sanoi: ”Minä kuulustelen sinua perusteellisesti, kun syyttäjäsikin saapuvat.” Ja hän käski säilyttää häntä vartioituna Herodeksen pretoriaanipalatsissa.
apostolien-teot 24
24 Viisi päivää myöhemmin ylimmäinen pappi Ananias tuli alas mukanaan muutamia vanhimpia ja eräs julkisesti esiintyvä puhuja, muuan Tertullus, ja he tekivät käskynhaltijalle ilmiannon Paavalista.
2 Kun Tertullus oli kutsuttu, hän rupesi syyttämään häntä ja sanoi: ”Nähdessämme, että me sinun kauttasi nautimme suurta rauhaa ja että tässä kansakunnassa sinun ennakkoharkintasi ansiosta tapahtuu uudistuksia,
3 me otamme sen kaikkina aikoina ja myös kaikissa paikoissa mitä kiitollisimmin vastaan, arvoisa Felix.
4 Mutta jotten pidättäisi sinua kauempaa, pyydän hartaasti sinua ystävällisyydessäsi kuulemaan meitä hetken.
5 Sillä olemme todenneet tämän miehen ruttotaudiksi, joka lietsoo kapinoita kaikkien juutalaisten keskuudessa kautta asutun maan, ja nasaretilaisten lahkon johtomieheksi,
6 joka on myös koettanut loukata temppelin pyhyyttä ja jonka me otimme kiinni.
7 ——
8 Häneltä voit itse kuulustelemalla saada selvän kaikesta tästä, mistä me häntä syytämme.”
9 Sen jälkeen juutalaisetkin yhtyivät hyökkäykseen ja väittivät näiden asioiden olevan niin.
10 Ja kun käskynhaltija nyökkäsi Paavalia puhumaan, tämä vastasi: ”Koska tiedän hyvin sinun monia vuosia olleen tämän kansakunnan tuomarina, puhun mielelläni puolustuksekseni itseäni koskevista asioista,
11 koska voit saada selville, ettei käytettävänäni ole ollut enempää kuin kaksitoista päivää siitä lähtien, kun menin ylös Jerusalemiin palvomaan,
12 eikä minua tavattu temppelistä väittelemästä kenenkään kanssa eikä aiheuttamasta metelöivän joukon koolle ryntäämistä enempää synagogissa kuin koko kaupungissakaan.
13 Sinulle ei liioin voida näyttää toteen sitä, mistä minua parhaillaan syytetään.
14 Mutta tämän sinulle tunnustan, että sen tien mukaan, jota sanotaan ’lahkoksi’, minä tällä tavoin suoritan pyhää palvelusta esi-isieni Jumalalle, koska uskon kaiken, mikä on esitetty Laissa ja kirjoitettu Profeettoihin,
15 ja minulla on Jumalaan kohdistuva toivo, joka näilläkin miehillä on, että tulee olemaan ylösnousemus, sekä vanhurskaiden että epävanhurskaiden.
16 Tässä suhteessa harjaannutankin itseäni jatkuvasti, jotta minulla olisi tietoisuus siitä, etten ole mitenkään rikkonut Jumalaa enkä ihmisiä vastaan.
17 Niinpä saavuin useiden vuosien kuluttua tuomaan armonlahjoja kansakunnalleni ja uhrilahjoja.
18 Ollessani näissä toimissa minut tavattiin palvontamenojen mukaan puhdistautuneena temppelistä, eikä ollut mitään tungosta eikä mellakkaa. Mutta Aasian piirikunnasta oli eräitä juutalaisia,
19 joiden pitäisi olla täällä sinun edessäsi ja syyttää minua, mikäli heillä olisi jotakin minua vastaan.
20 Tai sanokoot täällä olevat miehet itse, mitä väärää he totesivat, kun seisoin sanhedrinin edessä,
21 ellei oteta lukuun tätä yhtä lausetta, jonka huusin seisoessani heidän joukossaan: ’Kuolleiden ylösnousemuksen johdosta minä olen tänään tuomittavana teidän edessänne!’”
22 Mutta Felix, joka tunsi varsin tarkoin tätä Tietä koskevat seikat, lykkäsi heidän asiansa tuonnemmaksi sanoen: ”Kun sotapäällikkö Lysias tulee alas, niin päätän näistä teidän asioistanne.”
23 Ja hän antoi upseerille käskyn, että tätä miestä pidettäisiin vartioituna ja että hän saisi jonkin verran lievennystä vankeudesta ja ettei ketään hänen läheisistään kiellettäisi palvelemasta häntä.
24 Joitakin päiviä myöhemmin Felix saapui vaimonsa Drusillan kanssa, joka oli juutalainen, ja lähetti hakemaan Paavalin ja kuunteli häntä, kun hän puhui uskosta Kristukseen Jeesukseen.
25 Mutta hänen puhuessaan vanhurskaudesta ja itsehillinnästä ja tulevasta tuomiosta Felix säikähti ja vastasi: ”Saat tällä kertaa mennä, mutta kun saan sopivaa aikaa, niin lähetän kutsumaan sinut jälleen.”
26 Samalla hän kuitenkin toivoi Paavalin antavan hänelle rahaa. Siksi hän lähetti hakemaan häntä useamminkin ja keskusteli hänen kanssaan.
27 Mutta kahden vuoden kuluttua tuli Felixin seuraajaksi Porcius Festus, ja koska Felix halusi saavuttaa juutalaisten suosion, hän jätti Paavalin vankeuteen.
apostolien-teot 25
25 Kun siis Festus oli astunut provinssin hallitukseen, hän meni kolme päivää myöhemmin Kesareasta ylös Jerusalemiin;
2 ja ylipapit ja juutalaisten huomattavimmat miehet tekivät hänelle ilmiannon Paavalista. Niin he alkoivat hartaasti pyytää häneltä
3 ja anoivat itselleen sellaista suosionosoitusta tätä miestä vastaan, että hän lähettäisi hakemaan hänet Jerusalemiin, koska he olivat asettamassa väijytystä surmatakseen hänet tien varrella.
4 Mutta Festus vastasi, että Paavalia oli määrä pitää vartioituna Kesareassa ja että hän itse aikoi lähteä pian sinne.
5 ”Tulkoot siksi ne, joilla on valta teidän keskuudessanne, kanssani alas”, hän sanoi,”ja syyttäkööt häntä, jos siinä miehessä on jotakin sopimatonta.”
6 Kun hän sitten oli viipynyt heidän keskuudessaan vain kahdeksan tai kymmenen päivää, hän meni alas Kesareaan, ja seuraavana päivänä hän istui tuomarinistuimelle ja käski tuoda Paavalin sisään.
7 Hänen saavuttuaan juutalaiset, jotka olivat tulleet alas Jerusalemista, asettuivat seisomaan hänen ympärilleen ja kohdistivat häneen monia ja raskaita syytöksiä, joita he eivät kyenneet näyttämään toteen.
8 Mutta Paavali sanoi puolustuksekseen: ”En ole tehnyt mitään syntiä juutalaisten Lakia enkä temppeliä enkä keisaria vastaan.”
9 Festus, joka halusi saavuttaa juutalaisten suosion, sanoi Paavalille vastaukseksi: ”Tahdotko mennä ylös Jerusalemiin ja saada siellä näitä asioita koskevan oikeuskäsittelyn minun edessäni?”
10 Mutta Paavali sanoi: ”Seison keisarin tuomarinistuimen edessä, missä asiani pitäisi saada oikeuskäsittely. En ole tehnyt mitään väärää juutalaisille, niin kuin sinäkin varsin hyvin huomaat.
11 Jos toisaalta olen todella väärintekijä ja olen tehnyt jotakin, mikä ansaitsee kuoleman, niin en pyydä vapautusta kuolemasta; mutta jos siinä, mistä nämä miehet syyttävät minua, ei ole mitään perää, niin kukaan ei voi luovuttaa minua heille suosionosoitukseksi. Vetoan keisariin!”
12 Silloin Festus, puhuttuaan neuvoskunnan kanssa, vastasi: ”Keisariin olet vedonnut; keisarin luo olet menevä.”
13 Mutta muutamien päivien kuluttua saapuivat kuningas Agrippa ja Bernike Kesareaan kohteliaisuuskäynnille Festuksen luo.
14 Niinpä kun he viipyivät siellä useita päiviä, Festus esitti kuninkaalle Paavalin asian sanoen: ”Täällä on eräs mies, jonka Felix jätti vangiksi,
15 ja kun olin Jerusalemissa, juutalaisten ylipapit ja vanhimmat tekivät hänestä ilmiannon ja pyysivät langettavaa tuomiota häntä vastaan.
16 Mutta vastasin heille, ettei ole roomalaisen käytännön mukaista luovuttaa ketään ihmistä suosionosoitukseksi, ennen kuin syytetty tapaa syyttäjänsä kasvoista kasvoihin ja saa tilaisuuden puhua puolustuksekseen valituksen johdosta.
17 Sen tähden kun he tulivat tänne koolle, en viivytellyt, vaan istuin seuraavana päivänä tuomarinistuimelle ja käskin tuoda miehen sisään.
18 Kun syyttäjät astuivat esiin, he eivät syyttäneet häntä lainkaan siitä pahasta, mitä minä olin hänestä otaksunut.
19 Heillä oli vain eräitä kiistoja hänen kanssaan heidän omasta jumaluudenpalvonnastaan ja eräästä Jeesuksesta, joka oli kuollut, mutta jonka Paavali toistuvasti väitti elävän.
20 Niinpä kun minä olin ymmällä siitä kiistelystä, joka koski näitä asioita, ryhdyin kysymään, haluaisiko hän mennä Jerusalemiin saadakseen siellä näitä asioita koskevan oikeuskäsittelyn.
21 Mutta kun Paavali pyysi, että hänet pidettäisiin keisarillisen majesteetin ratkaisua varten, käskin pitää häntä vartioituna, kunnes lähettäisin hänet edelleen keisarin luokse.”
22 Tähän Agrippa sanoi Festukselle: ”Haluaisin itsekin kuulla sitä miestä.” Tämä sanoi: ”Huomenna saat kuulla häntä.”
23 Niinpä Agrippa ja Bernike tulivat seuraavana päivänä suurella komeudella ja astuivat vastaanottosaliin yhdessä sotapäälliköiden sekä kaupungin huomattavien miesten kanssa, ja Festuksen annettua käskyn Paavali tuotiin sisään.
24 Ja Festus sanoi: ”Kuningas Agrippa ja kaikki te miehet, jotka olette kanssamme läsnä! Te näette tämän miehen, jonka johdosta koko juutalaisten joukko on kääntynyt puoleeni sekä Jerusalemissa että täällä ja huutanut, ettei hänen pitäisi enää elää.
25 Mutta minä havaitsin, ettei hän ollut tehnyt mitään, mikä ansaitsisi kuoleman. Niinpä kun tämä mies itse vetosi keisarilliseen majesteettiin, päätin lähettää hänet.
26 Mutta minulla ei ole hänestä mitään varmaa kirjoitettavaa herralleni. Siksi toin hänet teidän eteenne, ja varsinkin sinun eteesi, kuningas Agrippa, jotta minulla tutkinnan tapahduttua olisi mitä kirjoittaa.
27 Sillä minusta ei näytä järkevältä lähettää vankia ilmoittamatta myös häntä vastaan esitettyjä syytteitä.”
apostolien-teot 26
26 Agrippa sanoi Paavalille: ”Sinulla on lupa puhua puolestasi.” Silloin Paavali ojensi kätensä ja sanoi puolustuksekseen:
2 ”Pidän itseäni onnellisena, kuningas Agrippa, kun sinun edessäsi saan tänä päivänä esittää puolustukseni kaiken sen johdosta, mistä juutalaiset minua syyttävät,
3 varsinkin koska sinä olet kaikkien juutalaisten keskuudessa vallitsevien tapojen sekä kiistojen asiantuntija. Pyydän siksi kunnioittaen sinua kuuntelemaan minua kärsivällisesti.
4 Mitä tulee siihen elämäntapaan nuoruudesta lähtien, jota noudatin alusta asti kansakuntani keskuudessa ja Jerusalemissa, niin kaikki juutalaisethan,
5 jotka ovat entuudestaan tunteneet minut ensi hetkestä saakka, tietävät, mikäli vain tahtovat todistaa, että elin fariseuksena meidän palvontamuotomme ankarimman lahkon mukaan.
6 Ja kuitenkin seison nyt tuomittavana sen lupauksen toivon vuoksi, jonka Jumala antoi esi-isillemme,
7 kun taas kaksitoista heimoamme toivovat saavuttavansa tämän lupauksen täyttymyksen suorittamalla hänelle pyhää palvelusta hellittämättömän hartaasti yötä päivää. Tämän toivon johdosta juutalaiset minua syyttävät, oi kuningas.
8 Miksi teistä on uskomatonta, että Jumala herättää kuolleet?
9 Minä puolestani todellakin ajattelin itsekseni, että minun pitäisi monin teoin vastustaa Jeesus Nasaretilaisen nimeä,
10 minkä teinkin Jerusalemissa, ja monia pyhiä minä suljin vankiloihin saatuani ylipapeilta valtuuden; ja kun heitä oli määrä teloittaa, annoin ääneni heitä vastaan.
11 Ja rankaisemalla heitä monta kertaa kaikissa synagogissa yritin pakottaa heitä tekemään peruutuksen, ja koska olin hulluna raivosta heitä vastaan, menin niin pitkälle, että vainosin heitä ulkopuolisissakin kaupungeissa.
12 Kun olin näissä yrityksissä matkalla Damaskokseen ylipappien valtuuttamana ja määräyksestä,
13 näin keskipäivällä tiellä, oi kuningas, valon, aurinkoa kirkkaamman, leimahtavan taivaasta minun ja matkakumppaneitteni ympärille.
14 Ja kun olimme kaikki kaatuneet maahan, kuulin äänen sanovan minulle heprean kielellä: ’Saul, Saul, miksi vainoat minua? Jatkuva potkiminen tutkaimenpistoja vastaan käy sinulle vaikeaksi.’
15 Mutta minä sanoin: ’Kuka olet, Herra?’ Ja Herra sanoi: ’Minä olen Jeesus, jota sinä vainoat.
16 Nouse kuitenkin ja seiso jaloillasi. Sillä sitä varten olen tehnyt itseni sinulle näkyväksi, että valitsisin sinut sekä sen palvelijaksi ja todistajaksi, mitä olet nähnyt, että sen, mitä panen sinut näkemään itsestäni,
17 samalla kun vapautan sinut tästä kansasta ja niistä kansakunnista, joiden luo minä sinut lähetän
18 avaamaan heidän silmänsä, kääntämään heidät pimeydestä valoon ja Saatanan vallasta Jumalan puoleen, jotta he saisivat syntien anteeksiannon ja perinnön niiden joukossa, jotka on pyhitetty uskolla, joka heillä on minuun.’
19 Sen tähden, kuningas Agrippa, en tullut tottelemattomaksi taivaalliselle näylle,
20 vaan lähdin viemään sekä Damaskoksessa oleville ensiksi että Jerusalemissa oleville ja kaikkialle Juudean maahan ja kansakunnille sanomaa siitä, että heidän tulisi katua ja kääntyä Jumalan puoleen tekemällä katumukseen sopivia tekoja.
21 Tämän takia juutalaiset ottivat minut kiinni temppelissä ja yrittivät tappaa minut.
22 Mutta koska olen saanut sen avun, joka on Jumalalta, olen jatkanut todistamista tähän päivään saakka sekä pienille että suurille sanomatta kuitenkaan mitään muuta kuin sen, minkä Profeetat sekä Mooses esittivät tulevan tapahtumaan,
23 että Kristuksen piti kärsiä ja että hän ensimmäisenä kuolleista herätettävänä julistaisi valoa sekä tälle kansalle että kansakunnille.”
24 Kun hän nyt puhui näin puolustuksekseen, Festus sanoi suurella äänellä: ”Sinä olet tulossa hulluksi, Paavali! Suuri oppineisuus ajaa sinua hulluuteen!”
25 Mutta Paavali sanoi: ”En ole tulossa hulluksi, arvoisa Festus, vaan lausun totuuden ja tervemielisyyden sanoja.
26 Kuningas, jolle puhun vapaasti, tunteekin hyvin näitä asioita; olen näet vakuuttunut siitä, ettei yksikään näistä jää häneltä huomaamatta, sillä tätä ei ole tehty missään syrjäsopessa.
27 Uskotko, kuningas Agrippa, Profeettoja? Tiedän, että uskot.”
28 Mutta Agrippa sanoi Paavalille: ”Lyhyessäpä ajassa taivuttaisit minut tulemaan kristityksi.”
29 Tähän Paavali sanoi: ”Toivoisin Jumalalta, että joko lyhyessä tai pitkässä ajassa et ainoastaan sinä, vaan myös kaikki ne, jotka kuulevat minua tänään, tulisitte sellaisiksi kuin minäkin olen, näitä kahleita lukuun ottamatta.”
30 Ja kuningas nousi ja samoin käskynhaltija ja Bernike ja ne, jotka istuivat heidän kanssaan.
31 Mutta poistuessaan he alkoivat puhua keskenään ja sanoivat: ”Tämä mies ei harjoita mitään, mikä ansaitsisi kuoleman tai kahleet.”
32 Lisäksi Agrippa sanoi Festukselle: ”Tämän miehen olisi voinut päästää vapaaksi, ellei hän olisi vedonnut keisariin.”
apostolien-teot 27
27 Kun sitten oli päätetty, että meidän piti purjehtia Italiaan, niin sekä Paavali että eräät muut vangit luovutettiin Julius-nimiselle keisarillisen joukko-osaston upseerille.
2 Astuttuamme Adramyttionista olevaan laivaan, jonka oli määrä purjehtia pitkin Aasian piirikunnan rannikkoa sijaitseviin paikkoihin, lähdimme merelle, mukanamme makedonialainen Aristarkos Tessalonikasta.
3 Ja seuraavana päivänä laskimme maihin Sidonissa, ja Julius kohteli Paavalia ihmisystävällisesti ja salli hänen mennä ystäviensä luo nauttimaan huolenpidosta.
4 Ja lähdettyämme sieltä merelle purjehdimme Kyproksen suojaan, koska tuulet olivat vastaiset,
5 ja kuljimme avomeren halki Kilikian ja Pamfylian edustaa ja laskimme satamaan Lykian Myrassa.
6 Mutta sieltä upseeri löysi aleksandrialaisen laivan, joka oli purjehtimassa Italiaan, ja hän pani meidät nousemaan siihen.
7 Purjehdittuamme sitten hitaasti useita päiviä ja tultuamme vaivoin Knidokseen, koska tuuli ei sallinut meidän päästä eteenpäin, purjehdimme Salmonen kohdalla Kreetan suojaan,
8 ja kuljettuamme vaivoin pitkin sen rannikkoa tulimme erääseen Hyvätsatamat-nimiseen paikkaan, jonka lähellä oli Lasaian kaupunki.
9 Kun oli kulunut melkoisesti aikaa ja purjehtiminen oli nyt vaarallista, koska sovituspäivän paastokin oli jo mennyt ohi, niin Paavali esitti suosituksen
10 sanoen heille: ”Miehet, näen että purjehdus tulee merkitsemään vahinkoa ja suurta menetystä, ei vain lastille ja laivalle, vaan myös meidän sieluillemme.”
11 Mutta upseeri kuunteli ennemmin kapteenia ja laivan omistajaa kuin sitä, mitä Paavali sanoi.
12 Ja koska satama oli sopimaton talvehtimiseen, niin useimmat neuvoivat purjehtimaan sieltä pois, jotta nähtäisiin, voisivatko he jotenkin päästä talvehtimaan Foiniksiin, erääseen Kreetan satamaan, joka avautuu koilliseen ja kaakkoon.
13 Kun lisäksi puhalsi hiljainen etelätuuli, he ajattelivat tarkoituksensa jo oikeastaan toteutuneen, ja he nostivat ankkurin ja alkoivat purjehtia aivan Kreetan rannikon tuntumassa.
14 Mutta vähän ajan kuluttua syöksyi sen päällitse euroakvilo-niminen myrskytuuli.
15 Kun laiva tempautui rajusti mukaan eikä kyennyt pitämään keulaansa vasten tuulta, annoimme perään ja kuljimme myötäiseen.
16 Laskimme sitten erään Kauda-nimisen pienen saaren suojaan, ja silti pystyimme töin tuskin saamaan laivaveneen hallintaamme.
17 Nostettuaan sen ylös he alkoivat käyttää apuvälineitä vyöttääkseen laivan alakautta, ja koska he pelkäsivät ajautuvansa matalikolle Syrttiin, he laskivat rikin alas, ja niin he ajelehtivat.
18 Koska me kuitenkin heittelehdimme rajusti myrskyssä, he alkoivat seuraavana päivänä keventää laivaa,
19 ja kolmantena päivänä he heittivät omin käsin pois laivan takilan.
20 Mutta kun ei aurinkoa eikä tähtiä näkynyt moneen päivään ja melkoinen myrsky painoi meitä, niin kaikki toivo pelastumisestamme alkoi lopulta kaikota.
21 Ja kun oli oltu kauan syömättä, niin Paavali nousi seisomaan heidän keskelleen ja sanoi: ”Miehet, teidän olisi tosiaankin pitänyt noudattaa minun neuvoani eikä lähteä merelle Kreetasta ja kärsiä tätä vahinkoa ja menetystä.
22 Silti suosittelen teille nyt, että olette reippaalla mielellä, sillä ei yksikään sielu teistä huku; ainoastaan laiva uppoaa.
23 Sillä tänä yönä seisoi lähelläni sen Jumalan enkeli, jolle kuulun ja jolle suoritan pyhää palvelusta,
24 ja sanoi: ’Älä pelkää, Paavali. Sinun täytyy seisoa keisarin edessä, ja katso, Jumala on lahjoittanut sinulle kaikki, jotka purjehtivat kanssasi.’
25 Olkaa siksi reippaalla mielellä, miehet, sillä uskon Jumalaa, että tulee käymään juuri niin kuin minulle on puhuttu.
26 Johonkin saareen meidän täytyy kuitenkin ajautua.”
27 Kun sitten tuli neljästoista yö ja me heittelehdimme edestakaisin Adrianmerellä, niin keskiyöllä merimiehet alkoivat arvella lähestyvänsä jotakin maata.
28 Ja he luotasivat syvyyden ja totesivat sen olevan kaksikymmentä syltä; sitten he kulkivat vähän matkaa ja luotasivat taas syvyyden ja totesivat sen olevan viisitoista syltä.
29 Ja koska he pelkäsivät, että saattaisimme ajautua jossakin karille, he heittivät perästä neljä ankkuria ja alkoivat toivoa päivän tuloa.
30 Mutta kun merimiehet alkoivat etsiä keinoa päästä laivasta pakoon ja laskivat laivaveneen mereen sillä verukkeella, että he aikoivat laskea ankkurit keulasta,
31 niin Paavali sanoi upseerille ja sotilaille: ”Elleivät nämä miehet pysy laivassa, te ette voi pelastua.”
32 Silloin sotilaat katkaisivat laivaveneen köydet ja antoivat sen pudota pois.
33 Juuri ennen päivän koittoa Paavali alkoi kehottaa kaikkia ottamaan ruokaa ja sanoi: ”Tänään olette odottaneet jo neljättätoista päivää, ettekä ole vieläkään syöneet, koskapa ette ole mitään itsellenne ottaneet.
34 Kehotan teitä siksi ottamaan ruokaa, sillä se on teidän turvallisuudellenne eduksi; sillä yhdeltäkään teistä ei katoa päästä hiuskarvaakaan.”
35 Tämän sanottuaan hän myös otti leivän, kiitti Jumalaa kaikkien nähden ja taittoi ja rupesi syömään.
36 Niin he kaikki tulivat hyvälle tuulelle ja alkoivat itsekin ottaa ruokaa.
37 Meitä oli muuten laivassa kaiken kaikkiaan kaksisataaseitsemänkymmentäkuusi sielua.
38 Saatuaan kyllikseen ruokaa he ryhtyivät keventämään laivaa heittämällä vehnän yli laidan mereen.
39 Kun vihdoin tuli päivä, he eivät kyenneet tunnistamaan maata, mutta he huomasivat erään lahden, jonka rantaan he päättivät mikäli mahdollista laskea laivan.
40 Niinpä he hakkasivat pois ankkurit ja päästivät ne mereen ja irrottivat samalla ohjausairojen köydet, ja nostettuaan keulapurjeen tuuleen he suuntasivat kulkunsa kohti rantaa.
41 Kun he joutuivat riutalle, jota meri huuhtoi kummaltakin puolelta, he antoivat laivan ajaa siihen, ja keula juuttui kiinni ja jäi liikkumattomaksi, mutta perä alkoi rajusti hajota kappaleiksi.
42 Tällöin sotilaat päättivät tappaa vangit, jottei kukaan voisi uida pois ja päästä pakoon.
43 Mutta upseeri halusi viedä Paavalin turvallisesti perille ja esti heitä toteuttamasta aiettaan. Ja hän käski uimataitoisten heittäytyä mereen ja lähteä maihin ensin
44 ja sitten muiden tehdä samoin, keiden lankkujen, keiden eräiden laivasta peräisin olevien esineiden varassa. Ja niin tapahtui, että kaikki saatettiin turvallisesti maihin.
apostolien-teot 28
28 Ja päästyämme turvaan saimme sitten tietää, että saaren nimi oli Malta.
2 Ja vieraskieliset asukkaat osoittivat meille poikkeuksellista ihmisystävällisyyttä, sillä he sytyttivät tulen ja ottivat meidät kaikki avuliaasti vastaan sateen ja kylmyyden vuoksi.
3 Mutta kun Paavali keräsi kimpun risuja ja pani ne tuleen, niin kyykäärme tuli esiin kuumuuden johdosta ja takertui hänen käteensä.
4 Kun vieraskieliset asukkaat näkivät myrkyllisen elukan riippuvan hänen kädestään, he sanoivat toisilleen: ”Varmaankin tämä mies on murhaaja, ja vaikka hän pääsikin turvaan merestä, niin kostava oikeus ei sallinut hänen enää elää.”
5 Hän pudisti kuitenkin myrkyllisen elukan tuleen eikä kärsinyt mitään vahinkoa.
6 Mutta he odottivat hänen ajettuvan tulehduksen johdosta tai kaatuvan yhtäkkiä kuolleena maahan. Kun he olivat kauan odottaneet ja näkivät, ettei hänelle tapahtunut mitään haitallista, he muuttivat mielensä ja sanoivat, että hän oli jumala.
7 Sen paikan lähistöllä oli nyt saaren Publius-nimisellä päämiehellä maita, ja hän otti meidät vieraanvaraisesti vastaan ja huolehti meistä hyväntahtoisesti kolme päivää.
8 Mutta Publiuksen isä sattui makaamaan kuumeen ja punataudin vaivaamana, ja Paavali meni sisään hänen luokseen ja rukoili, pani kätensä hänen päälleen ja paransi hänet.
9 Tämän tapahduttua alkoivat muutkin saarella olevat, joilla oli sairauksia, tulla hänen luokseen, ja heidät parannettiin.
10 Ja he myös kunnioittivat meitä monin lahjoin, ja kun olimme lähdössä purjehtimaan, he panivat mukaamme mitä tarvitsimme.
11 Kolme kuukautta myöhemmin lähdimme purjehtimaan aleksandrialaisessa laivassa, joka oli talvehtinut saarella ja jossa oli keulakuvana ”Zeuksen pojat”.
12 Ja laskettuamme satamaan Syrakusassa viivyimme siellä kolme päivää,
13 ja sieltä kaarrettuamme saavuimme Regiumiin. Ja päivää myöhemmin nousi etelätuuli, ja toisena päivänä pääsimme Puteoliin.
14 Täällä tapasimme veljiä, ja meitä pyydettiin hartaasti jäämään heidän luokseen seitsemäksi päiväksi; ja tällä tavoin tulimme kohti Roomaa.
15 Ja kuultuaan meistä uutisia veljet tulivat sieltä meitä vastaan Appiuksen torille ja Kolmelle majatalolle saakka, ja nähdessään heidät Paavali kiitti Jumalaa ja rohkaistui.
16 Kun vihdoin tulimme Roomaan, Paavalin sallittiin majailla yksinään häntä vartioivan sotilaan kanssa.
17 Mutta kolme päivää myöhemmin hän kutsui koolle juutalaisten huomattavimmat miehet. Kun he olivat kokoontuneet, hän sanoi heille: ”Miehet, veljet, vaikka minä en ollut tehnyt kansaa tai esi-isiemme tapoja vastaan mitään, niin minut luovutettiin vankina Jerusalemista roomalaisten käsiin.
18 Ja minua kuulusteltuaan nämä olivat halukkaita päästämään minut vapaaksi, koska minussa ei ollut mitään kuoleman ansaitsevaa.
19 Mutta kun juutalaiset puhuivat jatkuvasti sitä vastaan, minun oli pakko vedota keisariin, mutta ei niin, että minulla olisi mitään, mistä syyttää kansakuntaani.
20 Tästä syystä minä hartaasti pyysinkin nähdä teitä ja puhua teille, sillä Israelin toivon tähden minulla on tämä ketju ympärilläni.”
21 He sanoivat hänelle: ”Me emme ole saaneet sinusta kirjeitä Juudeasta, eikä kukaan tänne saapuneista veljistä ole kertonut tai puhunut sinusta mitään pahaa.
22 Mutta meistä on sopivaa kuulla sinulta, mitkä ajatuksesi ovat, sillä totisesti me tiedämme tästä lahkosta, että sitä vastaan puhutaan kaikkialla.”
23 Sovittuaan sitten hänen kanssaan päivästä he tulivat runsaslukuisempina hänen luokseen hänen majapaikkaansa. Ja hän selitti heille asiaa todistamalla perusteellisesti Jumalan valtakunnasta ja puhumalla heille vakuuttavasti Jeesuksesta sekä Mooseksen lain että Profeettojen pohjalta aamusta iltaan.
24 Ja jotkut alkoivat uskoa siihen, mitä sanottiin; toiset kieltäytyivät uskomasta.
25 Koska he siis olivat keskenään erimielisiä, he alkoivat erota toisistaan Paavalin esittäessä vain tämän huomautuksen: ”Pyhä henki puhui sattuvasti profeetta Jesajan välityksellä teidän esi-isillenne
26 sanoen: ’Mene tämän kansan luo ja sano: ”Kuullessanne te kuulette, mutta ette suinkaan ymmärrä, ja katsoessanne te katsotte, mutta ette suinkaan näe.
27 Sillä tämän kansan sydän on paatunut, ja korvillaan he ovat kuulleet osoittamatta vastakaikua, ja silmänsä he ovat ummistaneet, jotta he eivät koskaan näkisi silmillään eivätkä kuulisi korvillaan eivätkä ymmärtäisi sydämellään eivätkä kääntyisi takaisin enkä minä parantaisi heitä.”’
28 Olkoon teille sen tähden tunnettua, että tämä, Jumalan pelastuskeino, on lähetetty kansakunnille; he kuuntelevat sitä varmasti.”
29 ——
30 Niin hän viipyi kokonaiset kaksi vuotta omassa vuokratalossaan, ja hän otti ystävällisesti vastaan kaikki, jotka tulivat hänen luokseen,
31 saarnasi heille Jumalan valtakuntaa ja opetti Herraa Jeesusta Kristusta koskevia asioita puhuen täysin vapaasti, kenenkään estämättä.
roomalaisille 1
1 Paavali, Jeesuksen Kristuksen orja, kutsuttu apostoliksi ja asetettu erilleen Jumalan hyvää uutista varten,
2 jonka hän lupasi aikaisemmin profeettojensa välityksellä pyhissä Raamatun kirjoituksissa
3 ja joka koskee hänen Poikaansa, joka polveutui Daavidin siemenestä lihan mukaan
4 mutta joka voimassa julistettiin Jumalan Pojaksi pyhyyden hengen mukaan kuolleista herättämällä – niin, Jeesusta Kristusta, meidän Herraamme,
5 jonka välityksellä me saimme ansaitsemattoman hyvyyden ja apostoliuden, jotta hänen nimeään kohtaan olisi uskon tottelevaisuutta kaikissa kansakunnissa,
6 joiden keskuudessa tekin olette niitä, jotka on kutsuttu kuulumaan Jeesukselle Kristukselle –
7 kaikille, jotka ovat Roomassa Jumalan rakkaita, kutsuttuja olemaan pyhiä: Olkoon teillä ansaitsematon hyvyys ja rauha Jumalalta, meidän Isältämme, ja Herralta Jeesukselta Kristukselta.
8 Ensiksikin kiitän Jumalaani Jeesuksen Kristuksen kautta teistä kaikista, koska teidän uskostanne puhutaan koko maailmassa.
9 Sillä Jumala, jolle suoritan pyhää palvelusta hengelläni hänen Poikaansa koskevan hyvän uutisen yhteydessä, on todistajani, kuinka minä lakkaamatta mainitsen teidät aina rukouksissani
10 ja anon, että mikäli suinkin mahdollista minun jo vihdoinkin suotaisiin Jumalan tahdosta tulla teidän luoksenne.
11 Sillä kaipaan nähdä teitä voidakseni antaa teille jonkin hengellisen lahjan, jotta lujittuisitte,
12 tai pikemminkin, että keskuudessanne kukin saisi keskinäistä rohkaisua toisen uskon välityksellä, sekä teidän että minun.
13 Mutta en tahdo teidän, veljet, olevan tietämättömiä siitä, että minulla on monta kertaa ollut tarkoitus tulla teidän luoksenne saadakseni hedelmää teidänkin keskuudessanne niin kuin muiden kansakuntien keskuudessa, mutta olen ollut estynyt tähän saakka.
14 Olen velkaa sekä kreikkalaisille että barbaareille, sekä viisaille että ymmärtämättömille,
15 joten omasta puolestani olen altis julistamaan hyvää uutista teillekin siellä Roomassa.
16 Sillä minä en häpeä hyvää uutista; sehän on Jumalan voima pelastukseksi jokaiselle, joka uskoo, juutalaiselle ensin ja myös kreikkalaiselle,
17 sillä siinä Jumalan vanhurskaus paljastuu uskon johdosta ja uskoksi, niin kuin on kirjoitettu: ”Mutta vanhurskas tulee elämään uskosta.”
18 Sillä Jumalan vihastus paljastuu taivaasta kaikkea niiden ihmisten jumalattomuutta ja epävanhurskautta vastaan, jotka tukahduttavat totuuden epävanhurskaalla tavalla,
19 koska se, mikä Jumalasta voidaan tietää, on ilmeistä heidän keskuudessaan, sillä Jumala teki sen heille ilmeiseksi.
20 Sillä hänen näkymättömät ominaisuutensa ovat selvästi nähtävissä maailman luomisesta lähtien, koska ne havaitaan siitä, mikä on tehty, hänen iankaikkinen voimansa ja jumalallisuutensakin, joten he eivät ole puolustettavissa;
21 sillä vaikka he tunsivatkin Jumalan, he eivät kirkastaneet häntä Jumalana eivätkä kiittäneet häntä, vaan he tulivat järkeilyissään tyhjänpäiväisiksi ja heidän älytön sydämensä pimeni.
22 Vaikka he väittivät olevansa viisaita, he tulivat tyhmiksi
23 ja muuttivat turmeltumattoman Jumalan kunnian turmeltuvan ihmisen ja lintujen ja nelijalkaisten ja ryömivien eläinten kuvan kaltaiseksi.
24 Siksi Jumala jätti heidät heidän sydämensä halujen mukaisesti epäpuhtauden valtaan, jotta heidän ruumiinsa tulisivat häpäistyiksi heidän keskuudessaan,
25 juuri nuo, jotka vaihtoivat Jumalan totuuden valheeseen ja osoittivat uskonnollista kunnioitusta ja suorittivat pyhää palvelusta luodulle ennemmin kuin Luojalle, joka on siunattu ikuisesti. Aamen.
26 Sen vuoksi Jumala jätti heidät häpeällisten sukupuolisten himojen valtaan, sillä sekä heidän naisensa vaihtoivat luonnollisen käyttönsä luonnonvastaiseen
27 että myös miehet jättivät samoin naisen luonnollisen käytön ja syttyivät himossaan kiihkeästi toisiinsa, miespuoliset miespuolisiin, ja tekivät sitä, mikä on rivoa, ja saivat itseensä vastineeksi täyden palkan, joka heidän erheestään oli määrä tulla.
28 Ja niin kuin he eivät hyväksyneet Jumalan täsmällisen tuntemuksen säilyttämistä, niin Jumala jätti heidät mielentilaan, jota ei hyväksytty, tekemään sopimattomia,
29 koska he olivat täynnä kaikkea epävanhurskautta, jumalattomuutta, ahneutta, pahuutta, täynnä kateutta, murhaa, riitaa, petollisuutta, ilkeämielisyyttä, olivat kuiskuttelijoita,
30 parjaajia, Jumalan vihaajia, röyhkeitä, pöyhkeitä, suuriluuloisia, pahankeksijöitä, vanhemmilleen tottelemattomia,
31 vailla ymmärrystä, petollisia sopimusten suhteen, vailla luonnollista kiintymystä, armottomia.
32 Vaikka nämä tuntevat aivan hyvin sen Jumalan vanhurskaan säädöksen, että sellaisten harjoittajat ansaitsevat kuoleman, he eivät ainoastaan jatkuvasti tee niitä, vaan myös antavat hyväksymyksensä niiden harjoittajille.
roomalaisille 2
2 Sen tähden et ole puolustettavissa, oi ihminen, oletpa kuka hyvänsä, jos tuomitset; sillä siinä missä tuomitset toisen, langetat tuomion itsellesi, koskapa sinä, joka tuomitset, harjoitat samoja tekoja.
2 Mutta me tiedämme, että Jumalan tuomio on totuuden mukaisesti sellaisten harjoittajia vastaan.
3 Mutta onko sinulla se käsitys, oi ihminen, joka tuomitset sellaisten harjoittajat ja silti itse teet niitä, että sinä pääset Jumalan tuomiota pakoon?
4 Vai halveksitko hänen huomaavaisuutensa ja kärsivällisyytensä ja pitkämielisyytensä rikkautta, koska et tiedä, että Jumalan huomaavaisuus pyrkii johdattamaan sinua katumukseen?
5 Mutta kovuutesi ja katumattoman sydämesi mukaan sinä keräät itsellesi vihastusta vihastuksen ja Jumalan vanhurskaan tuomion paljastumisen päiväksi.
6 Ja hän antaa kullekin hänen tekojensa mukaan:
7 ikuisen elämän niille, jotka kestämällä hyvässä työssä etsivät kirkkautta ja kunniaa ja turmeltumattomuutta;
8 mutta niiden osaksi, jotka ovat riitaisia eivätkä tottele totuutta, vaan tottelevat epävanhurskautta, tulee vihastus ja suuttumus,
9 ahdistus ja hätä, jokaisen ihmisen sielulle, joka saa aikaan pahaa, juutalaisen ensin ja myös kreikkalaisen;
10 mutta kirkkaus ja kunnia ja rauha jokaiselle, joka saa aikaan hyvää, juutalaiselle ensin ja myös kreikkalaiselle.
11 Sillä Jumalassa ei ole puolueellisuutta.
12 Esimerkiksi kaikki, jotka tekivät syntiä ilman lakia, tulevat myös tuhoutumaan ilman lakia, mutta kaikki, jotka tekivät syntiä lain alaisuudessa, tullaan tuomitsemaan lain mukaan.
13 Sillä eivät lain kuulijat ole vanhurskaita Jumalan edessä, vaan lain noudattajat tullaan julistamaan vanhurskaiksi.
14 Sillä aina kun kansakuntien ihmiset, joilla ei ole lakia, luonnostaan tekevät lakiin kuuluvaa, niin he, vaikka heillä ei ole lakia, ovat laki itselleen.
15 Juuri he osoittavat, että lain sisällys on kirjoitettu heidän sydämeensä, kun heidän omatuntonsa todistaa heidän kanssaan ja heidän omat ajatuksensa keskenään syyttävät tai myös puolustavat heitä.
16 Näin tulee olemaan sinä päivänä, jona Jumala tuomitsee Kristuksen Jeesuksen välityksellä ihmisten salaisuudet julistamani hyvän uutisen mukaan.
17 Jos nyt sinä olet juutalainen nimeltä ja nojaudut lakiin ja olet ylpeä Jumalasta
18 ja tunnet hänen tahtonsa ja hyväksyt sen, mikä on oivallista, koska sinulle on suullisesti opetettu Lakia,
19 ja olet vakuuttunut siitä, että olet sokeiden opas, pimeydessä olevien valo,
20 järjettömien oikaisija ja lasten opettaja ja että sinulla on Laissa tiedon ja totuuden runko,
21 niin sinäkö, joka opetat toista, et kuitenkaan opeta itseäsi? Sinä, joka saarnaat: ”Älä varasta”, varastatko itse?
22 Sinä, joka sanot: ”Älä tee aviorikosta”, teetkö itse aviorikoksen? Sinä, joka kammoksut epäjumalia, ryöstätkö itse temppeleitä?
23 Sinä, joka olet ylpeä laista, häpäisetkö itse Jumalaa rikkomalla Lain?
24 Sillä ”Jumalan nimeä rienataan teidän takianne kansakuntien keskuudessa”, niin kuin on kirjoitettu.
25 Ympärileikkauksestahan on hyötyä vain jos noudatat lakia, mutta jos olet lainrikkoja, niin ympärileikkauksesi on tullut ympärileikkaamattomuudeksi.
26 Jos siis ympärileikkaamaton pitää Lain vanhurskaat vaatimukset, eikö hänen ympärileikkaamattomuutensa lueta ympärileikkaukseksi?
27 Ja panemalla Lain täytäntöön luonnostaan ympärileikkaamaton tuomitsee sinut, joka sen kirjoitetun lakikokoelman ja ympärileikkauksen mukaan olet lainrikkoja.
28 Sillä ei se ole juutalainen, joka on sellainen ulkonaisesti, eikä ympärileikkaus ole se, mikä on ulkonaisesti lihassa,
29 vaan se on juutalainen, joka on sellainen sisäisesti, ja hänen ympärileikkauksensa on sydämen ympärileikkaus hengen vaikutuksesta eikä kirjoitetun lakikokoelman vaikutuksesta. Hänen kiitoksensa ei tule ihmisiltä, vaan Jumalalta.
roomalaisille 3
3 Mikä siis on juutalaisen etuus tai mikä on ympärileikkauksen hyöty?
2 Melkoinen joka tavalla. Ensiksikin sen tähden, että heille uskottiin Jumalan pyhät julistukset.
3 Miten siis asia on? Jos jotkut eivät ilmaisseet uskoa, tekeekö ehkä heidän epäuskonsa Jumalan uskollisuuden tehottomaksi?
4 Älköön koskaan tapahtuko niin! Vaan havaittakoon Jumala totuudelliseksi, vaikka jokainen ihminen havaittaisiin valehtelijaksi, niin kuin on kirjoitettu: ”Jotta sinut todistettaisiin vanhurskaaksi sanoissasi ja sinä voittaisit, kun sinua tuomitaan.”
5 Mutta jos meidän epävanhurskautemme tuo Jumalan vanhurskauden etualalle, niin mitä me sanomme? Ei kai Jumala ole epäoikeudenmukainen, kun hän purkaa vihastustaan? (Puhun kuin ihminen.)
6 Älköön koskaan tapahtuko niin! Miten Jumala muutoin tulee tuomitsemaan maailman?
7 Mutta jos minun valheeni takia Jumalan totuus on tullut huomattavammaksi hänen kunniakseen, niin miksi minutkin vielä tuomitaan syntisenä?
8 Ja miksi ei sanottaisi, niin kuin meitä on valheellisesti syytetty ja niin kuin jotkut väittävät meidän sanovan: ”Tehkäämme pahaa, jotta hyvää tulisi”? Tuomio heitä vastaan on oikeudenmukainen.
9 Entä sitten? Olemmeko me paremmassa asemassa? Emme suinkaan! Sillä olemme edellä esittäneet sen syytöksen, että juutalaiset niin kuin kreikkalaisetkin ovat kaikki synnin alaisuudessa,
10 niin kuin on kirjoitettu: ”Ei ole ketään vanhurskasta ihmistä, ei yhtäkään;
11 ei ole ketään ymmärtäväistä, ei ole ketään, joka etsii Jumalaa.
12 Kaikki ihmiset ovat poikenneet suunnastaan, kaikki he ovat yhdessä tulleet arvottomiksi; ei ole ketään, joka osoittaa huomaavaisuutta, ei ole edes yhtäkään.”
13 ”Heidän kurkkunsa on avoin hauta, he ovat harjoittaneet vilppiä kielellään.” ”Aspiskäärmeiden myrkkyä on heidän huultensa takana.”
14 ”Ja heidän suunsa on täynnä kirousta ja katkeraa puhetta.”
15 ”Heidän jalkansa ovat nopeat vuodattamaan verta.”
16 ”Turmio ja kurjuus ovat heidän teillään,
17 eivätkä he ole tunteneet rauhan tietä.”
18 ”Ei ole Jumalan pelkoa heidän silmiensä edessä.”
19 Mehän tiedämme, että kaiken, mitä Laki sanoo, se puhuu Lain alaisille, jotta jokainen suu tukittaisiin ja koko maailma tulisi rangaistuksen ansaitsevaksi Jumalan edessä.
20 Sen tähden ei mitään lihaa julisteta hänen edessään vanhurskaaksi lain teoista, sillä lain kautta tulee synnin täsmällinen tuntemus.
21 Mutta nyt Jumalan vanhurskaus, josta Laki ja Profeetat todistavat, on tehty ilmeiseksi ilman lakia,
22 niin, Jumalan vanhurskaus Jeesukseen Kristukseen kohdistuvan uskon välityksellä, kaikille, jotka uskovat. Ei näet ole mitään erotusta.
23 Sillä kaikki ovat tehneet syntiä ja ovat Jumalan kunniaa vailla,
24 ja se, että heidät hänen ansaitsemattomasta hyvyydestään julistetaan vanhurskaiksi Kristuksen Jeesuksen maksamien lunnaiden perusteella tapahtuvan vapautuksen välityksellä, on ilmainen lahja.
25 Jumala asetti hänet uhriksi, joka sovittaa hänen vereensä kohdistuvan uskon välityksellä. Tämä oli Jumalan oman vanhurskauden osoitukseksi, sillä hän antoi anteeksi ne synnit, jotka tapahtuivat menneisyydessä, jolloin hän noudatti kärsivällisyyttä;
26 hänen oman vanhurskautensa osoitukseksi nykyisenä aikana, jotta hän olisi vanhurskas silloinkin, kun hän julistaa vanhurskaaksi sen, jolla on usko Jeesukseen.
27 Missä sitten on ylpeily? Se on suljettu pois. Minkä lain välityksellä? Tekojenko lain? Ei tosiaankaan, vaan uskon lain välityksellä.
28 Sillä tulemme siihen tulokseen, että ihminen julistetaan vanhurskaaksi uskosta ilman lain tekoja.
29 Vai onko hän ainoastaan juutalaisten Jumala? Eikö hän ole myös kansakuntien ihmisten? On kansakuntien ihmistenkin,
30 jos tosiaan Jumala on yksi, joka julistaa ympärileikatut vanhurskaiksi uskosta ja ympärileikkaamattomat vanhurskaiksi heidän uskonsa välityksellä.
31 Lakkautammeko siis lain uskollamme? Älköön koskaan tapahtuko niin! Päinvastoin me vahvistamme lain.
roomalaisille 4
4 Koska näin on, niin mitä sanomme Abrahamista, esi-isästämme lihan mukaan?
2 Jos esimerkiksi Abraham olisi julistettu vanhurskaaksi teoista, niin hänellä olisi ollut syytä ylpeillä, mutta ei Jumalan edessä.
3 Sillä mitä Raamattu sanoo? ”Abraham uskoi Jehovaan, ja se luettiin hänelle vanhurskaudeksi.”
4 Mutta työtä tekevälle ei palkkaa lueta ansaitsemattomaksi hyvyydeksi, vaan velaksi.
5 Toisaalta sille, joka ei tee työtä, vaan uskoo häneen, joka julistaa jumalattoman vanhurskaaksi, hänen uskonsa luetaan vanhurskaudeksi.
6 Niinhän Daavidkin puhuu sen ihmisen onnellisuudesta, jolle Jumala lukee vanhurskauden ilman tekoja:
7 ”Onnellisia ovat ne, joiden laittomat teot on annettu anteeksi ja joiden synnit on peitetty;
8 onnellinen on se mies, jonka syntiä Jehova ei missään tapauksessa ota lukuun.”
9 Tuleeko tämä onnellisuus sitten ympärileikatuille vai myös ympärileikkaamattomille? Sillä me sanomme: ”Abrahamille luettiin hänen uskonsa vanhurskaudeksi.”
10 Millaisissa olosuhteissa se sitten luettiin? Hänen ollessaan ympärileikattuna vai ympärileikkaamattomana? Ei ympärileikattuna, vaan ympärileikkaamattomana.
11 Ja hän sai tunnusmerkin, nimittäin ympärileikkauksen, siitä uskosta tulleen vanhurskauden sinetiksi, joka hänellä oli ympärileikkaamattomana, ollakseen kaikkien niiden isä, jotka ympärileikkaamattomina uskovat, jotta vanhurskaus luettaisiin heille,
12 ja ympärileikattujen isä, ei ainoastaan niiden, jotka pitävät kiinni ympärileikkauksesta, vaan myös niiden, jotka vaeltavat järjestystä noudattaen sen uskon askeleissa, joka isällämme Abrahamilla oli ympärileikkaamattomana.
13 Sillä Abraham tai hänen siemenensä ei saanut sitä lupausta, että hän tulisi olemaan maailman perillinen, lain välityksellä, vaan uskosta tulleen vanhurskauden välityksellä.
14 Sillä jos laista kiinni pitävät ovat perillisiä, niin usko on tehty hyödyttömäksi ja lupaus on lakkautettu.
15 Todellisuudessa Laki saa aikaan vihastusta, mutta missä lakia ei ole, siellä ei ole rikkomustakaan.
16 Tämän vuoksi se oli uskosta, jotta se olisi ansaitsemattoman hyvyyden mukainen, niin että lupaus olisi varma koko hänen siemenelleen, ei vain sille, joka pitää kiinni Laista, vaan myös sille, joka pitää kiinni Abrahamin uskosta. (Hän on meidän kaikkien isä,
17 niin kuin on kirjoitettu: ”Minä olen asettanut sinut monien kansakuntien isäksi.”) Tämä tapahtui Hänen nähtensä, johon hän uskoi, niin, Jumalan joka tekee kuolleet eläviksi ja kutsuu olemattomat, ikään kuin ne olisivat.
18 Vaikka toivo oli mennyt, hän uskoi silti toivoon nojautuen, että hänestä tulisi monien kansakuntien isä, sen mukaan mitä oli sanottu: ”Niin tulee siemenesi olemaan.”
19 Ja vaikka hän ei heikentynyt uskossa, niin hän harkitsi omaa ruumistaan, nyt jo kuoleutunutta, koska hän oli noin satavuotias, ja myös Saaran kohdun kuoleutuneisuutta.
20 Mutta Jumalan lupauksen tähden hän ei horjunut epäuskossa, vaan tuli voimalliseksi uskonsa vaikutuksesta, antoi Jumalalle kunnian
21 ja oli täysin vakuuttunut siitä, että minkä hän oli luvannut, sen hän myös pystyi tekemään.
22 Siksi ”se luettiin hänelle vanhurskaudeksi”.
23 Sitä, että ”se luettiin hänelle”, ei kuitenkaan kirjoitettu ainoastaan hänen takiaan,
24 vaan myös meidän takiamme, joille se on määrä lukea, koska uskomme häneen, joka herätti Jeesuksen, meidän Herramme, kuolleista.
25 Hänet luovutettiin meidän hairahdustemme takia ja herätettiin sen takia, että meidät julistettaisiin vanhurskaiksi.
roomalaisille 5
5 Sen tähden kun meidät on nyt julistettu vanhurskaiksi uskosta, nauttikaamme rauhasta Jumalan kanssa Herramme Jeesuksen Kristuksen kautta,
2 jonka kautta olemme myös uskon vaikutuksesta saaneet lähestyä tätä ansaitsematonta hyvyyttä, jossa nyt olemme; ja riemuitkaamme Jumalan kirkkauden toivon perusteella.
3 Eikä vain siksi, vaan riemuitkaamme ollessamme ahdistuksissa, koska tiedämme, että ahdistus saa aikaan kestävyyttä,
4 kestävyys vuorostaan hyväksytyn tilan, hyväksytty tila vuorostaan toivon,
5 eikä toivo johda pettymykseen, koska Jumalan rakkaus on vuodatettu sydämeemme pyhän hengen välityksellä, joka meille annettiin.
6 Sillä ollessamme vielä heikkoja Kristus tosiaankin kuoli jumalattomien puolesta määräaikana.
7 Sillä tuskin kukaan käy kuolemaan jonkun vanhurskaan ihmisen puolesta; hyvän ihmisen puolesta ehkä joku uskaltaakin kuolla.
8 Mutta Jumala suosittelee omaa rakkauttaan meille siinä, että Kristus kuoli puolestamme ollessamme vielä syntisiä.
9 Paljon ennemmin me siis, koska meidät on nyt julistettu vanhurskaiksi hänen verensä välityksellä, pelastumme hänen kauttaan vihastuksesta.
10 Sillä jos tulimme sovitetuiksi Jumalan kanssa hänen Poikansa kuoleman kautta ollessamme vihollisia, niin paljon ennemmin me nyt, kun olemme sovitetut, pelastumme hänen elämänsä välityksellä.
11 Eikä siinä kaikki, vaan me myös riemuitsemme Jumalassa Herramme Jeesuksen Kristuksen kautta, jonka kautta olemme nyt saaneet sovituksen.
12 Sen vuoksi niin kuin yhden ihmisen kautta synti tuli maailmaan ja synnin kautta kuolema, ja näin kuolema levisi kaikkiin ihmisiin, koska he kaikki olivat syntiä tehneet...
13 Sillä synti oli maailmassa Lakiin saakka, mutta syntiä ei panna kenenkään tilille, kun lakia ei ole.
14 Siitä huolimatta kuolema hallitsi kuninkaana Aadamista aina Moosekseen asti, niitäkin jotka eivät olleet tehneet syntiä samankaltaisella rikkomuksella kuin Aadam, joka muistuttaa häntä, joka oli tuleva.
15 Mutta lahjan laita ei ole sama kuin hairahduksen. Sillä jos yhden ihmisen hairahduksesta monet ovat kuolleet, niin Jumalan ansaitsematon hyvyys ja hänen ilmainen lahjansa ansaitsemattoman hyvyyden ohella ovat yhden ihmisen, Jeesuksen Kristuksen, välityksellä olleet vielä runsaampia monille.
16 Ilmaisen lahjan laita ei ole myöskään sama kuin sen, miten kävi yhden syntiä tehneen ihmisen kautta. Sillä tuomio koitui yhdestä hairahduksesta langettavaksi tuomioksi, mutta lahja koitui monesta hairahduksesta vanhurskauden julistukseksi.
17 Sillä jos yhden ihmisen hairahduksesta kuolema hallitsi kuninkaana tuon yhden kautta, niin paljon ennemmin tulevat ne, jotka saavat ansaitsemattoman hyvyyden ja vanhurskauden ilmaisen lahjan runsauden, hallitsemaan kuninkaina elämässä yhden, Jeesuksen Kristuksen, kautta.
18 Niinpä siis, kuten yhdestä hairahduksesta oli kaikenlaisille ihmisille seurauksena langettava tuomio, samoin myös yhdestä vanhurskautusteosta on kaikenlaisille ihmisille seurauksena heidän julistamisensa vanhurskaiksi elämään.
19 Sillä niin kuin yhden ihmisen tottelemattomuuden kautta monet joutuivat syntisten asemaan, samoin myös yhden tottelevaisuuden kautta monet tulevat vanhurskaiden asemaan.
20 Mutta Laki tuli rinnalle, jotta hairahdus tulisi runsaaksi. Mutta missä synti tuli runsaaksi, siinä ansaitsematon hyvyys oli vielä runsaampi.
21 Mitä varten? Jotta niin kuin synti hallitsi kuninkaana kuoleman ohella, samoin myös ansaitsematon hyvyys hallitsisi kuninkaana vanhurskauden välityksellä ikuinen elämä silmämääränä Jeesuksen Kristuksen, meidän Herramme, kautta.
roomalaisille 6
6 Mitä siis sanomme? Onko meidän pysyttävä synnissä, jotta ansaitsematon hyvyys tulisi runsaaksi?
2 Älköön koskaan tapahtuko niin! Koska me kuolimme synnille, kuinka eläisimme siinä enää kauempaa?
3 Vai ettekö tiedä, että meidät kaikki, jotka kastettiin Kristukseen Jeesukseen, kastettiin hänen kuolemaansa?
4 Meidät siis haudattiin hänen kanssaan kasteemme välityksellä hänen kuolemaansa, jotta niin kuin Kristus herätettiin kuolleista Isän kirkkauden välityksellä, mekin samoin vaeltaisimme elämän uutuudessa.
5 Sillä jos olemme tulleet yhdistetyiksi hänen kanssaan hänen kuolemansa kaltaisuudessa, niin meidät myös varmasti yhdistetään hänen kanssaan hänen ylösnousemuksensa kaltaisuudessa,
6 koska tiedämme, että vanha persoonallisuutemme pantiin paaluun hänen kanssaan, jotta syntinen ruumiimme tehtäisiin toimettomaksi, niin ettemme enää olisi synnin orjia.
7 Sillä se, joka on kuollut, on vapautunut synnistään.
8 Sitä paitsi jos olemme kuolleet Kristuksen kanssa, niin uskomme, että tulemme myös elämään hänen kanssaan.
9 Sillä me tiedämme, että kun Kristus on nyt herätetty kuolleista, hän ei enää kuole; kuolema ei enää ole hänen herransa.
10 Sillä sen kuoleman, jonka hän kuoli, hän kuoli synnille kerta kaikkiaan, mutta sen elämän, jonka hän elää, hän elää Jumalalle.
11 Samoin tekin: pitäkää itseänne tosiaankin kuolleina synnille, mutta elävinä Jumalalle Kristuksen Jeesuksen välityksellä.
12 Älköön sen tähden synti enää hallitko kuninkaana kuolevaisessa ruumiissanne, niin että teidän tulisi totella sen haluja.
13 Älkää liioin enää tarjotko jäseniänne epävanhurskauden aseiksi synnille, vaan tarjotkaa itsenne kuolleista eläviksi tulleina Jumalalle ja jäsenenne vanhurskauden aseiksi Jumalalle.
14 Sillä synti ei saa olla teidän herranne, koska te ette ole lain alaisuudessa, vaan ansaitsemattoman hyvyyden alaisuudessa.
15 Mitä siitä seuraa? Ryhtyisimmekö tekemään syntiä, koska emme ole lain alaisuudessa, vaan ansaitsemattoman hyvyyden alaisuudessa? Älköön koskaan tapahtuko niin!
16 Ettekö tiedä, että jos jatkuvasti tarjoudutte jollekulle orjiksi totellaksenne häntä, niin te olette hänen orjiaan, koska tottelette häntä, joko synnin, kuolemaksi, tai tottelevaisuuden, vanhurskaudeksi?
17 Mutta kiitos Jumalalle, että teistä, jotka olitte synnin orjia, tulikin sydämestänne tottelevaisia sille opetusmuodolle, jonka huostaan teidät annettiin.
18 Niin, koska teidät vapautettiin synnistä, teistä tuli vanhurskauden orjia.
19 Puhun inhimillisin sanoin lihanne heikkouden vuoksi: sillä niin kuin te annoitte jäsenenne epäpuhtauden ja laittomuuden orjiksi laittomuuteen, niin antakaa nyt jäsenenne vanhurskauden orjiksi pyhyyteen.
20 Sillä kun te olitte synnin orjia, te olitte vanhurskauden suhteen vapaita.
21 Mitä hedelmää teillä sitten oli silloin? Sellaista, mitä nyt häpeätte. Sillä sellaisen loppuna on kuolema.
22 Nyt sitä vastoin, koska teidät vapautettiin synnistä, mutta teistä tuli Jumalan orjia, teillä on hedelmänne pyhyytenä ja loppuna ikuinen elämä.
23 Sillä synnin palkka on kuolema, mutta Jumalan lahja on ikuinen elämä Kristuksen Jeesuksen, meidän Herramme, välityksellä.
roomalaisille 7
7 Voiko olla niin, ettette tiedä, veljet (sillä puhun lain tunteville), että Laki on ihmisen herra niin kauan kuin hän elää?
2 Esimerkiksi laki sitoo naimisissa olevan naisen hänen elossa olevaan mieheensä, mutta jos hänen miehensä kuolee, hän pääsee irti miehensä laista.
3 Niinpä siis hänestä käytettäisiin miehensä eläessä nimitystä avionrikkoja, jos hänestä tulisi toisen miehen oma. Mutta jos hänen miehensä kuolee, hän on vapaa tämän laista, niin ettei hän ole avionrikkoja, jos hänestä tulee toisen miehen oma.
4 Niin, veljeni, teidätkin tehtiin kuolleiksi Laille Kristuksen ruumiin välityksellä tullaksenne toisen omiksi, hänen joka herätettiin kuolleista, jotta me kantaisimme hedelmää Jumalalle.
5 Sillä kun elimme lihan mukaan, niin syntiset intohimot, joita Laki kiihotti, vaikuttivat meidän jäsenissämme, jotta tuottaisimme hedelmää kuolemalle.
6 Mutta nyt meidät on päästetty irti Laista, koska olemme kuolleet sille, mikä piti meitä kiinni, jotta olisimme orjia uudessa merkityksessä, hengen välityksellä, emmekä vanhassa merkityksessä, kirjoitetun lakikokoelman välityksellä.
7 Mitä siis sanomme? Onko Laki syntiä? Älköön se koskaan tulko sellaiseksi! Todellisuudessa en olisi tullut tuntemaan syntiä, ellei olisi ollut Lakia, enkä esimerkiksi olisi tiennyt himoitsemisesta, ellei Laki olisi sanonut: ”Et saa himoita.”
8 Mutta synti, joka sai käskystä aiheen, sai minussa aikaan kaikenlaista himoitsemista, sillä ilman lakia synti oli kuollut.
9 Minä olinkin kerran elossa ilman lakia, mutta kun käsky saapui, synti heräsi jälleen eloon, mutta minä kuolin.
10 Ja sen käskyn, joka oli elämäksi, totesin olevan kuolemaksi.
11 Sillä synti, joka sai käskystä aiheen, vietteli minut ja tappoi minut sen välityksellä.
12 Niin ollen Laki on itsessään pyhä, ja käsky on pyhä ja vanhurskas ja hyvä.
13 Tuliko sitten se, mikä on hyvä, minulle kuolemaksi? Älköön koskaan tapahtuko niin! Mutta synti tuli, jotta se osoittautuisi synniksi, joka aiheuttaa minulle kuoleman sen välityksellä, mikä on hyvä; jotta synti tulisi paljon syntisemmäksi käskyn välityksellä.
14 Sillä me tiedämme, että Laki on hengellinen, mutta minä olen lihallinen, myyty synnin alaisuuteen.
15 Sillä mitä saan aikaan, sitä en tiedä. Sillä mitä tahdon, sitä en harjoita, mutta mitä vihaan, sitä minä teen.
16 Mutta jos teen sitä, mitä en tahdo, niin myönnän, että Laki on hyvä.
17 Mutta nyt sitä en saa aikaan enää minä, vaan minussa asuva synti.
18 Sillä tiedän, ettei minussa, toisin sanoen minun lihassani, asu mitään hyvää, sillä kyky tahtoa minussa on, mutta kykyä saada aikaan sitä, mikä on hyvää, ei ole.
19 Sillä sitä hyvää, mitä tahdon, minä en tee, vaan sitä pahaa, mitä en tahdo, sitä minä harjoitan.
20 Jos siis teen sitä, mitä en tahdo, niin sitä en saa aikaan enää minä, vaan minussa asuva synti.
21 Totean siis omassa tapauksessani sen lain, että kun tahdon tehdä sitä, mikä on oikein, niin minussa on sitä, mikä on pahaa.
22 Minä todella tunnen iloa Jumalan laista sen ihmisen mukaan, joka olen sisäisesti,
23 mutta näen jäsenissäni toisen lain, joka sotii mieleni lakia vastaan ja johtaa minua jäsenissäni olevan synnin lain vankina.
24 Minä kurja ihminen! Kuka pelastaa minut tämän kuoleman alaisesta ruumiista?
25 Kiitos Jumalalle Jeesuksen Kristuksen, meidän Herramme, kautta! Niinpä minä itse olen siis mieleltäni Jumalan lain orja, mutta lihaltani synnin lain.
roomalaisille 8
8 Sen tähden ei niille, jotka ovat Kristuksen Jeesuksen yhteydessä, ole langettavaa tuomiota.
2 Sillä sen hengen laki, joka antaa elämän Kristuksen Jeesuksen yhteydessä, on vapauttanut teidät synnin ja kuoleman laista.
3 Sillä Lain kykenemättömyyden takia, koska se lihan vuoksi oli heikko, Jumala, lähettämällä oman Poikansa syntisen lihan kaltaisuudessa ja synnin johdosta, langetti tuomion synnistä lihassa,
4 jotta Lain vanhurskas vaatimus täyttyisi meissä, jotka emme vaella lihan mukaan, vaan hengen mukaan.
5 Sillä ne, jotka ovat lihan mukaisia, kohdistavat mielensä lihan asioihin, mutta ne, jotka ovat hengen mukaisia, hengen asioihin.
6 Sillä mielen kohdistaminen lihaan merkitsee kuolemaa, mutta mielen kohdistaminen henkeen merkitsee elämää ja rauhaa,
7 koska mielen kohdistaminen lihaan merkitsee vihollisuutta Jumalan kanssa, sillä se ei ole alamainen Jumalan laille eikä voikaan olla.
8 Niinpä ne, jotka ovat sopusoinnussa lihan kanssa, eivät voi miellyttää Jumalaa.
9 Te ette kuitenkaan ole sopusoinnussa lihan vaan hengen kanssa, jos Jumalan henki todella asuu teissä. Mutta jos jollakulla ei ole Kristuksen henkeä, niin sellainen ei kuulu hänelle.
10 Mutta jos Kristus on teidän yhteydessänne, niin ruumis tosin on kuollut synnin vuoksi, mutta henki on elämää vanhurskauden vuoksi.
11 Jos nyt hänen henkensä, joka herätti Jeesuksen kuolleista, asuu teissä, niin hän, joka herätti Kristuksen Jeesuksen kuolleista, tekee myös teidän kuolevaiset ruumiinne eläviksi hengellään, joka teissä asuu.
12 Niinpä siis, veljet, me olemme velvoituksen alaisia, emme lihaan nähden elääksemme lihan mukaan,
13 sillä jos elätte lihan mukaan, niin kuolette varmasti, mutta jos hengen avulla saatatte ruumiin tottumukset kuolemaan, niin tulette elämään.
14 Sillä kaikki ne, joita Jumalan henki johdattaa, ovat Jumalan poikia.
15 Sillä te ette saaneet orjuuden henkeä, joka aiheuttaa jälleen pelkoa, vaan te saitte pojaksioton hengen, jonka avulla huudamme: ”Abba, Isä!”
16 Henki itse todistaa meidän henkemme kanssa, että olemme Jumalan lapsia.
17 Jos siis olemme lapsia, olemme myös perillisiä: tosiaankin Jumalan perillisiä, mutta perijätovereita Kristuksen kanssa, edellyttäen että kärsimme yhdessä, jotta meidät myös yhdessä kirkastettaisiin.
18 Näin ollen tulen siihen tulokseen, että nykyisen ajan kärsimykset eivät ole mitään verrattuina siihen kirkkauteen, joka tulee meissä ilmi.
19 Sillä luomakunta kaipaa hartaan odotuksen vallassa Jumalan poikien ilmi tulemista.
20 Sillä luomakunta alistettiin turhuuteen, ei omasta tahdostaan, vaan alistajan toimesta, sen toivon varaan,
21 että itse luomakuntakin vapautetaan turmeltuvuuden orjuudesta Jumalan lasten loistoisaan vapauteen.
22 Sillä me tiedämme, että koko luomakunta on yhdessä huokaillut ja ollut jatkuvassa tuskassa tähän saakka.
23 Eikä vain sitä, vaan me itsekin, joilla on ensi hedelmä, nimittäin henki, niin, me itse huokaamme sisimmässämme, samalla kun hartaasti odotamme pojaksiottoa, vapautusta ruumiistamme lunnaiden perusteella.
24 Sillä meidät pelastettiin tässä toivossa, mutta toivo, joka nähdään, ei ole toivo, sillä toivooko kukaan sitä, minkä näkee?
25 Mutta jos toivomme sitä, mitä emme näe, niin odotamme sitä jatkuvasti kestävinä.
26 Samalla tavoin henki myös tulee heikkoutemme avuksi; sillä sitä, mitä meidän tulisi tarvitessamme rukoilla, emme tiedä, mutta henki itse puhuu meidän puolestamme lausumattomin huokauksin.
27 Kuitenkin hän, joka tutkii sydämet, tietää mikä hengen tarkoitus on, sillä se puhuu pyhien puolesta sopusoinnussa Jumalan kanssa.
28 Mehän tiedämme, että Jumala panee kaikki tekonsa myötävaikuttamaan yhdessä niiden hyväksi, jotka rakastavat Jumalaa, niiden, jotka ovat hänen tarkoituksensa mukaan kutsuttuja,
29 sillä ne, joihin hän on ensiksi kiinnittänyt huomiota, hän on myös ennalta määrännyt muovailtaviksi Poikansa kuvan mukaisiksi, jotta hän olisi esikoinen monien veljien joukossa.
30 Lisäksi ne, jotka hän on ennalta määrännyt, hän on myös kutsunut, ja ne, jotka hän on kutsunut, hän on myös julistanut vanhurskaiksi. Lopuksi ne, jotka hän on julistanut vanhurskaiksi, hän on myös kirkastanut.
31 Mitä siis tähän sanomme? Jos Jumala on meidän puolellamme, niin kuka on meitä vastaan?
32 Hän, joka ei säästänyt omaa Poikaansakaan, vaan luovutti hänet meidän kaikkien puolesta, miksi hän ei myös huomaavaisesti antaisi meille kaikkea muuta hänen kanssaan?
33 Kuka esittää syytöksen Jumalan valittuja vastaan? Jumala on se, joka julistaa heidät vanhurskaiksi.
34 Kuka on se, joka langettaa tuomion? Kristus Jeesus on se, joka on kuollut, niin, pikemminkin se, joka on herätetty kuolleista, joka on Jumalan oikealla puolella ja joka myös puhuu meidän puolestamme.
35 Kuka erottaa meidät Kristuksen rakkaudesta? Ahdistusko vai hätä vai vaino vai nälkä vai alastomuus vai vaara vai miekka?
36 Niin kuin on kirjoitettu: ”Sinun tähtesi meitä surmataan kaiken päivää, meitä on pidetty teuraslampaina.”
37 Päinvastoin, kaikesta tästä me selviydymme täysin voittoisina hänen välityksellään, joka on rakastanut meitä.
38 Sillä olen vakuuttunut siitä, ettei kuolema eikä elämä, eivät enkelit eivätkä hallitukset, eivät nykyiset eivätkä tulevaiset, eivät voimat
39 eikä korkeus eikä syvyys eikä mikään muu luotu voi erottaa meitä Jumalan rakkaudesta, joka on Kristuksessa Jeesuksessa, meidän Herrassamme.
roomalaisille 9
9 Sanon totuuden Kristuksessa, en valehtele, koska omatuntoni todistaa kanssani pyhässä hengessä,
2 että minulla on suuri murhe ja lakkaamaton tuska sydämessäni.
3 Sillä toivoisinpa, että minut itseni erotettaisiin kirottuna Kristuksesta veljieni hyväksi, niiden, jotka ovat sukulaisiani lihan mukaan,
4 jotka sellaisina ovat israelilaisia, joille kuuluvat pojaksiotto ja kirkkaus ja liitot ja Lain antaminen ja pyhä palvelus ja lupaukset;
5 joille esi-isät kuuluvat ja joista Kristus polveutui lihan mukaan: Jumala, joka on yli kaiken, olkoon siunattu ikuisesti. Aamen.
6 Ei ole kuitenkaan niin kuin Jumalan sana olisi epäonnistunut. Sillä eivät kaikki, jotka polveutuvat Israelista, ole todellisuudessa ”Israel”.
7 Eivät liioin kaikki ole lapsia siksi, että he ovat Abrahamin siementä, vaan: ”Se, mitä kutsutaan ’sinun siemeneksesi’, tulee Iisakin kautta.”
8 Toisin sanoen lihan lapset eivät ole todellisuudessa Jumalan lapsia, vaan lupauksen lapset luetaan siemeneksi.
9 Sillä lupauksen sana oli seuraava: ”Tähän aikaan minä tulen, ja Saaralla on silloin poika.”
10 Eikä vain tässä tapauksessa, vaan myös kun Rebekalle sikisi kaksoset yhdestä miehestä, esi-isästämme Iisakista:
11 sillä kun he eivät olleet vielä syntyneetkään eivätkä olleet harjoittaneet mitään hyvää eivätkä pahaa, niin jotta Jumalan tarkoitus valinnan suhteen olisi edelleen riippuvainen, ei teoista, vaan Kutsujasta,
12 hänelle sanottiin: ”Vanhempi tulee olemaan nuoremman orja.”
13 Niin kuin on kirjoitettu: ”Minä rakastin Jaakobia, mutta Esauta vihasin.”
14 Mitä siis sanomme? Onko Jumalassa epäoikeudenmukaisuutta? Älköön koskaan käykö niin!
15 Sillä hän sanoo Moosekselle: ”Minä olen oleva armollinen kenelle olen armollinen ja osoittava sääliä kenelle osoitan sääliä.”
16 Niinpä se ei siis riipu siitä, joka tahtoo, eikä siitä, joka juoksee, vaan Jumalasta, joka on armollinen.
17 Sillä Raamattu sanoo faraolle: ”Juuri siitä syystä olen antanut sinun jäädä, että näyttäisin sinun yhteydessäsi voimani ja että minun nimeni julistettaisiin kaikessa maassa.”
18 Niinpä siis hän on armollinen kenelle tahtoo, mutta antaa paatua kenen tahtoo.
19 Sinä tulet sen tähden sanomaan minulle: ”Miksi hän vielä moittii? Sillä kuka on pystynyt vastustamaan hänen nimenomaista tahtoaan?”
20 Oi ihminen, mikä sinä siis todellakaan olet väittämään Jumalaa vastaan? Sanooko tosiaan muovailtu muovailijalleen: ”Miksi teit minut tällaiseksi?”
21 Mitä? Eikö savenvalajalla ole saven suhteen valta tehdä samasta seoksesta toinen astia kunnialliseen käyttöön, toinen kunniattomaan käyttöön?
22 Jos nyt Jumala, vaikkakin hän tahtoo osoittaa vihastustaan ja tehdä voimansa tunnetuksi, suvaitsi hyvin pitkämielisesti vihan astioita, jotka oli tehty sopiviksi tuhoon,
23 tehdäkseen tunnetuksi kirkkautensa rikkauden armon astioissa, jotka hän valmisti etukäteen kirkkauteen,
24 nimittäin meidät, joita hän ei kutsunut ainoastaan juutalaisista, vaan myös kansakunnista, niin entä sitten?
25 On niin kuin hän sanoo myös Hooseassa: ”Niitä, jotka eivät ole minun kansaani, minä olen kutsuva ’kansakseni’, ja sitä, joka ei ollut rakas,’rakkaaksi’,
26 ja siinä paikassa, jossa heille sanottiin: ’Te ette ole minun kansani’, siinä heitä tullaan kutsumaan ’elävän Jumalan pojiksi’.”
27 Lisäksi Jesaja huudahtaa Israelista: ”Vaikka Israelin poikien luku saattaa olla kuin meren hiekka, niin vain jäännös pelastuu.
28 Sillä Jehova panee toimeen tilinteon maan päällä, päättää sen ja lyhentää sen.”
29 Lisäksi, niin kuin Jesaja oli sanonut aikaisemmin: ”Ellei armeijoiden Jehova olisi jättänyt meille siementä, meistä olisi tullut Sodoman kaltaisia ja meidät olisi tehty Gomorran kaltaisiksi.”
30 Mitä siis sanomme? Sen, että vaikka kansakuntien ihmiset eivät pyrkineetkään vanhurskauteen, he tavoittivat vanhurskauden, sen vanhurskauden, joka on tuloksena uskosta,
31 mutta vaikka Israel pyrki vanhurskauden lakiin, se ei saavuttanut sitä lakia.
32 Mistä syystä? Koska se ei pyrkinyt siihen uskolla, vaan kuin teoilla. He kompastuivat ”kompastuskiveen”,
33 niin kuin on kirjoitettu: ”Katso! Minä lasken Siioniin kompastuskiven ja loukkauskallion, mutta joka perustaa uskonsa sille, ei tule pettymään.”
roomalaisille 10
10 Veljet, minun sydämeni hyvä tahto ja heidän puolestaan Jumalalle esittämäni rukous ovat tosiaankin heidän pelastuksekseen.
2 Sillä minä todistan heistä, että heillä on palavaa intoa Jumalan puolesta, mutta ei täsmällisen tiedon mukaan,
3 sillä koska he eivät tunteneet Jumalan vanhurskautta, vaan yrittivät vahvistaa omaansa, he eivät alistuneet Jumalan vanhurskauteen.
4 Sillä Kristus on Lain loppu, jotta jokaisella, joka uskoo, olisi vanhurskaus.
5 Sillä Mooses kirjoittaa, että ihminen, joka on tehnyt Lain vanhurskauden, tulee elämään siitä.
6 Mutta uskosta johtuva vanhurskaus puhuu näin: ”Älä sano sydämessäsi: ’Kuka nousee taivaaseen?’, toisin sanoen tuomaan Kristusta alas,
7 tai: ’Kuka laskeutuu syvyyteen?’, toisin sanoen tuomaan Kristusta ylös kuolleista.”
8 Mutta mitä se sanoo? ”Sana on lähellä sinua, omassa suussasi ja omassa sydämessäsi”, toisin sanoen uskon ”sana”, jota me saarnaamme.
9 Sillä jos sinä julkisesti julistat tämän ”omassa suussasi” olevan sanan, että Jeesus on Herra, ja uskot sydämessäsi, että Jumala on herättänyt hänet kuolleista, niin sinä pelastut.
10 Sillä sydämellä uskotaan vanhurskaudeksi, mutta suulla annetaan julkinen julistus pelastukseksi.
11 Sillä Raamattu sanoo: ”Ei kukaan, joka perustaa uskonsa häneen, tule pettymään.”
12 Ei ole näet erotusta juutalaisen ja kreikkalaisen välillä, sillä kaikilla on sama Herra, joka on rikas kaikille, jotka huutavat häntä avukseen.
13 Sillä ”jokainen, joka huutaa avukseen Jehovan nimeä, pelastuu”.
14 Mutta kuinka he tulevat huutamaan avukseen häntä, johon he eivät ole uskoneet? Entä kuinka he tulevat uskomaan häneen, josta eivät ole kuulleet? Entä kuinka he tulevat kuulemaan, ellei joku saarnaa?
15 Entä kuinka he tulevat saarnaamaan, ellei heitä ole lähetetty? Niin kuin on kirjoitettu: ”Kuinka miellyttävät ovatkaan niiden jalat, jotka julistavat hyvää uutista hyvistä asioista!”
16 He kaikki eivät kuitenkaan ole totelleet hyvää uutista. Sillä Jesaja sanoo: ”Jehova, kuka on uskonut siihen, mikä on meiltä kuultu?”
17 Usko siis seuraa siitä, mikä on kuultu. Kuultu vuorostaan tulee Kristusta koskevan sanan välityksellä.
18 Kysyn kuitenkin: eivätkö he siis kuulleet? Todellisuudessahan ”niiden ääni kulkeutui kaikkeen maahan ja niiden sanat asutun maan ääriin”.
19 Kysyn kuitenkin: eikö Israel siis tiennyt? Ensiksikin Mooses sanoo: ”Minä yllytän teidät mustasukkaisuuteen sen välityksellä, mikä ei ole kansakunta; minä yllytän teidät kiihkeään suuttumukseen typerän kansakunnan välityksellä.”
20 Mutta Jesaja tulee hyvin rohkeaksi ja sanoo: ”Minut löysivät ne, jotka eivät minua etsineet; minä tulin ilmeiseksi niille, jotka eivät minua kysyneet.”
21 Mutta Israelista hän sanoo: ”Kaiken päivää olen levittänyt käsiäni kohti kansaa, joka on tottelematon ja väittää vastaan.”
roomalaisille 11
11 Kysyn siis: ei kai Jumala ole hylännyt kansaansa? Älköön koskaan tapahtuko niin! Sillä minäkin olen israelilainen, Abrahamin siementä, Benjaminin heimoa.
2 Jumala ei ole hylännyt kansaansa, johon hän on ensiksi kiinnittänyt huomiota. Vai ettekö tiedä, mitä Raamattu sanoo Elian yhteydessä, kun hän kääntyy Jumalan puoleen Israelia vastaan?
3 ”Jehova, he ovat tappaneet profeettasi, he ovat kaivamalla kaataneet alttarisi, ja minä yksin olen jäljellä, ja he tavoittelevat sieluani.”
4 Mutta mitä Jumalan julistus sanoo hänelle? ”Olen jättänyt itselleni seitsemäntuhatta miestä, jotka eivät ole notkistaneet polveaan Baalille.”
5 Tällä tavoin on siis nykyisenäkin aikana ilmaantunut jäännös valinnan mukaan ansaitsemattoman hyvyyden johdosta.
6 Mutta jos se johtuu ansaitsemattomasta hyvyydestä, se ei enää johdu teoista; muutoin ansaitsematon hyvyys ei enää osoittaudu ansaitsemattomaksi hyvyydeksi.
7 Miten siis on? Juuri sitä, mitä Israel hartaasti etsii, se ei ole saanut, mutta valitut ovat saaneet sen. Muiden tunto on turtunut,
8 niin kuin on kirjoitettu: ”Jumala on antanut heille sikeän unen hengen, silmät, niin etteivät he näe, ja korvat, niin etteivät he kuule, aina tähän päivään asti.”
9 Ja Daavid sanoo: ”Tulkoon heidän pöytänsä heille ansaksi ja pyydykseksi ja kompastuskiveksi ja rankaisuksi;
10 pimetkööt heidän silmänsä näkemättömiksi, ja paina heidän selkänsä aina kumaraan.”
11 Kysyn sen tähden: kompastuivatko he niin, että kaatuivat täysin? Älköön koskaan tapahtuko niin! Vaan heidän harha-askeleestaan koituu pelastus kansakuntien ihmisille, jotta heidät yllytettäisiin mustasukkaisuuteen.
12 Jos nyt heidän harha-askeleensa merkitsee rikkautta maailmalle ja heidän vähenemisensä merkitsee rikkautta kansakuntien ihmisille, niin kuinka paljon enemmän tuleekaan heidän täysi lukunsa merkitsemään sitä!
13 Puhun nyt teille, jotka olette kansakuntien ihmisiä. Koska minä olen todellisuudessa kansakuntien apostoli, niin pidän palvelustani kunniassa,
14 jos suinkin voin yllyttää omaa lihaani olevia mustasukkaisuuteen ja pelastaa joitakuita heistä.
15 Sillä jos heidän pois heittämisensä merkitsee maailmalle sovitusta, niin mitä heidän vastaan ottamisensa merkitsee muuta kuin elämää kuolleista?
16 Edelleen, jos ensi hedelmäksi otettu osa on pyhä, niin koko määrä on myös, ja jos juuri on pyhä, niin oksat ovat myös.
17 Jos kuitenkin muutamat oksista katkaistiin pois, mutta sinut, vaikka olet villi oliivipuu, oksastettiin niiden joukkoon ja sinä tulit osalliseksi oliivipuun mehevästä juuresta,
18 niin älä ole voitonriemuinen oksien rinnalla. Jos kuitenkin olet voitonriemuinen niiden rinnalla, niin et sinä kannata juurta, vaan juuri kannattaa sinua.
19 Sinä sanot sitten: ”Oksat katkaistiin pois, jotta minut oksastettaisiin.”
20 Oikein! Niiden epäuskon takia ne katkaistiin pois, mutta sinä pysyt uskon avulla. Älköön sinulla enää olko ylväitä ajatuksia, vaan pelkää.
21 Sillä jos Jumala ei säästänyt luonnollisia oksia, ei hän tule säästämään sinuakaan.
22 Katso sen tähden Jumalan huomaavaisuutta ja ankaruutta. Langenneita kohtaan on ankaruus, mutta sinua kohtaan on Jumalan huomaavaisuus, edellyttäen että pysyt hänen huomaavaisuudessaan; muutoin sinutkin hakataan pois.
23 Nekin, jos ne eivät jää epäuskoonsa, tullaan oksastamaan, sillä Jumala kykenee oksastamaan ne jälleen.
24 Sillä jos sinut hakattiin pois oliivipuusta, joka on luonnostaan villi, ja oksastettiin luonnonvastaisesti jaloon oliivipuuhun, niin kuinka paljon ennemmin tulevatkaan nämä, jotka ovat luonnollisia, oksastetuiksi omaan oliivipuuhunsa!
25 En näet tahdo teidän, veljet, olevan tietämättömiä tästä pyhästä salaisuudesta, jottette olisi ymmärtäväisiä omissa silmissänne: että Israelille on osaksi tapahtunut tunnon turtuminen, kunnes kansakuntien ihmisten täysi luku on tullut sisälle,
26 ja tällä tavoin koko Israel pelastuu, niin kuin on kirjoitettu: ”Vapauttaja tulee Siionista ja kääntää pois jumalattomat menettelyt Jaakobista.
27 Ja tämä on minun puoleltani liitto heidän kanssaan, kun otan heidän syntinsä pois.”
28 Hyvän uutisen kannalta he tosin ovat vihollisia teidän tähtenne, mutta Jumalan valinnan kannalta he ovat rakastettuja esi-isiensä tähden.
29 Sillä lahjojaan ja kutsumistaan ei Jumala myöhemmin pahoittele.
30 Sillä niin kuin te olitte kerran tottelemattomia Jumalalle, mutta teille on nyt osoitettu armoa heidän tottelemattomuutensa takia,
31 niin myös nämä ovat nyt olleet tottelemattomia ja teille on ollut seurauksena armo, jotta heille itselleenkin osoitettaisiin nyt armoa.
32 Sillä Jumala on sulkenut heidät kaikki yhdessä tottelemattomuuteen, jotta hän osoittaisi heille kaikille armoa.
33 Oi sitä Jumalan rikkauden ja viisauden ja tiedon syvyyttä! Kuinka tutkimattomat ovatkaan hänen tuomionsa ja jäljittämättömät hänen tiensä!
34 Sillä ”kuka on tullut tuntemaan Jehovan mielen, tai kenestä on tullut hänen neuvonantajansa”?
35 Tai: ”Kuka on ensin antanut hänelle, niin että se täytyisi maksaa hänelle takaisin?”
36 Sillä hänestä ja hänen kauttaan ja häntä varten on kaikki. Hänelle olkoon kunnia ikuisesti. Aamen.
roomalaisille 12
12 Näin ollen minä Jumalan sääliväisyyden kautta hartaasti pyydän teitä, veljet, antamaan ruumiinne eläväksi, pyhäksi, Jumalalle otolliseksi uhriksi, mikä on pyhää palvelusta järjenkykyinenne.
2 Ja älkää enää muovautuko tämän asiainjärjestelmän mukaan, vaan muuttukaa mielenne uudistamisen avulla voidaksenne koettelemalla todeta Jumalan hyvän ja otollisen ja täydellisen tahdon.
3 Sillä minulle annetun ansaitsemattoman hyvyyden kautta sanon jokaiselle teidän joukossanne olevalle, ettei tule ajatella itsestään enempää kuin on tarpeellista ajatella, vaan tulee ajatella tervemielisesti, kunkin sen mukaan, minkä määrän Jumala on hänelle uskoa jakanut.
4 Sillä niin kuin meillä on yhdessä ruumiissa monta jäsentä, mutta kaikilla jäsenillä ei ole sama tehtävä,
5 niin me monet olemme yksi ruumis Kristuksen yhteydessä, mutta jäseniä, jotka kuuluvat kukin toisilleen.
6 Koska meillä siis on lahjoja, jotka ovat erilaisia meille annetun ansaitsemattoman hyvyyden mukaan, niin olkoonpa kysymyksessä profetia, profetoikaamme meille annetun uskon osuuden mukaan;
7 tai palvelus, olkaamme tässä palveluksessa; tai joka opettaa, olkoon opettamisessaan;
8 tai joka kehottaa, olkoon kehottamisessaan; joka jakelee, jaelkoon anteliaasti; joka johtaa, johtakoon tosissaan; joka osoittaa armoa, osoittakoon sitä ilomielin.
9 Olkoon rakkautenne vailla ulkokultaisuutta. Inhotkaa pahaa, pysykää kiinni hyvässä.
10 Olkoon teillä veljellisessä rakkaudessa hellä kiintymys toisiinne. Ottakaa johto kunnian osoittamisessa toisianne kohtaan.
11 Älkää vitkastelko toimissanne. Olkaa hengestä palavia. Palvelkaa Jehovan orjina.
12 Iloitkaa toivossa. Kestäkää ahdistuksessa. Olkaa hellittämättömiä rukouksessa.
13 Antakaa omastanne pyhille heidän tarpeittensa mukaan. Noudattakaa vieraanvaraisuutta.
14 Siunatkaa jatkuvasti niitä, jotka vainoavat; siunatkaa älkääkä kirotko.
15 Iloitkaa iloitsevien kanssa; itkekää itkevien kanssa.
16 Olkaa toisia kohtaan samanmielisiä kuin itseännekin kohtaan; älkää kohdistako mieltänne siihen, mikä on ylvästä, vaan pitäkää ohjenuorana sitä, mikä on vaatimatonta. Älkää tulko ymmärtäväisiksi omissa silmissänne.
17 Älkää maksako pahaa pahalla kenellekään. Huolehtikaa siitä, mikä on hyvää kaikkien ihmisten silmissä.
18 Mikäli mahdollista, säilyttäkää rauha kaikkien ihmisten kanssa, sikäli kuin se teistä riippuu.
19 Älkää itse kostako, rakkaat, vaan antakaa sijaa vihastukselle, sillä on kirjoitettu: ”Minun on kosto, minä olen maksava takaisin, sanoo Jehova.”
20 Mutta ”jos vihollisellasi on nälkä, anna hänelle syötävää; jos hänellä on jano, anna hänelle juotavaa; sillä näin tekemällä sinä kasaat tulisia hiiliä hänen päänsä päälle”.
21 Älä anna pahan voittaa itseäsi, vaan voita jatkuvasti paha hyvällä.
roomalaisille 13
13 Olkoon jokainen sielu alamainen esivalloille, sillä ei ole valtaa muutoin kuin Jumalalta; olemassa olevat vallat ovat suhteellisissa asemissaan Jumalan asettamina. 
2 Sen tähden se, joka vastustaa tätä valtaa, on asennoitunut Jumalan järjestelyä vastaan; ne, jotka ovat asennoituneet sitä vastaan, saavat itselleen tuomion.
3 Sillä hallitsevat eivät ole hyvän teon pelkona, vaan pahan. Tahdotko siis olla pelkäämättä tätä valtaa? Tee jatkuvasti hyvää, niin saat siltä kiitosta,
4 sillä se on Jumalan palvelija sinun hyväksesi. Mutta jos teet pahaa, niin pelkää, sillä se ei kanna miekkaa tarkoituksetta, sillä se on Jumalan palvelija, kostaja vihastuksen ilmaisemiseksi sille, joka harjoittaa pahaa.
5 Teillä on sen tähden pakottava syy olla alamaisia, ei vain tämän vihastuksen vuoksi, vaan myös omantuntonne vuoksi.
6 Sillä sen vuoksi te verojakin maksatte; sillä he ovat Jumalan julkisia palvelijoita, jotka palvelevat alinomaa juuri tätä tarkoitusta varten.
7 Antakaa kaikille heille kuuluva: sille, joka vaatii veron, vero; sille, joka vaatii tullin, tulli; sille, joka vaatii pelkoa, sellainen pelko; sille, joka vaatii kunniaa, sellainen kunnia.
8 Älkää olko kenellekään mitään velkaa, paitsi että rakastatte toisianne, sillä se, joka rakastaa lähimmäistään, on täyttänyt lain.
9 Sillä lakikokoelma: ”Et saa tehdä aviorikosta, et saa murhata, et saa varastaa, et saa himoita”, ja mikä tahansa muu käsky, on tiivistettynä tässä sanassa: ”Sinun on rakastettava lähimmäistäsi niin kuin itseäsi.”
10 Rakkaus ei saa lähimmäiselle aikaan pahaa; sen tähden rakkaus täyttää lain.
11 Tehkää myös tämä, koska tunnette ajan, että on jo hetki teidän herätä unesta, sillä nyt meidän pelastuksemme on lähempänä kuin siihen aikaan, jolloin meistä tuli uskovia.
12 Yö on kulunut pitkälle; päivä on tullut lähelle. Pankaamme sen tähden pois pimeyteen kuuluvat teot ja pankaamme yllemme valon aseet.
13 Vaeltakaamme säädyllisesti niin kuin päiväsaikaan, ei mässäilyissä eikä juopottelussa, ei luvattomassa sukupuoliyhteydessä eikä irstaudessa, ei riidassa eikä mustasukkaisuudessa,
14 vaan pukekaa yllenne Herra Jeesus Kristus älkääkä tehkö etukäteen suunnitelmia lihan halujen hyväksi.
roomalaisille 14
14 Ottakaa heikkouskoinen tervetulleena vastaan, mutta älkää tehdäksenne ratkaisuja sisäisistä kysymyksistä.
2 Yhdellä on uskoa syödä kaikkea, mutta se, joka on heikko, syö vihanneksia.
3 Joka syö, älköön halveksuko sitä, joka ei syö, ja joka ei syö, älköön tuomitko sitä, joka syö, sillä Jumala on ottanut hänet tervetulleena vastaan.
4 Mikä sinä olet tuomitsemaan toisen palvelijaa? Oman isäntänsä edessä hän seisoo tai kaatuu. Hänet pidetäänkin pystyssä, sillä Jehova voi pitää hänet pystyssä.
5 Yhdestä on yksi päivä toisen yläpuolella, toisesta on yksi päivä niin kuin kaikki muutkin; olkoon kukin omassa mielessään täysin varma.
6 Joka viettää päivää, viettää sitä Jehovalle. Myös joka syö, syö Jehovalle, sillä hän kiittää Jumalaa, ja joka ei syö, on syömättä Jehovalle ja silti kiittää Jumalaa.
7 Eihän kukaan meistä elä vain itselleen eikä kukaan kuole vain itselleen,
8 sillä jos elämme, elämme Jehovalle, ja jos kuolemme, kuolemme Jehovalle. Elämmepä siis tai kuolemme, me kuulumme Jehovalle.
9 Sillä sitä varten Kristus kuoli ja heräsi jälleen eloon, että hän olisi sekä kuolleiden että elävien Herra.
10 Mutta miksi sinä tuomitset veljeäsi? Tai miksi sinä myös halveksut veljeäsi? Sillä me kaikki tulemme seisomaan Jumalan tuomarinistuimen edessä;
11 onhan kirjoitettu: ”’Niin totta kuin minä elän’, sanoo Jehova,’minun edessäni tulee jokainen polvi notkistumaan, ja jokainen kieli tulee tekemään avoimen tunnustuksen Jumalalle.’”
12 Niinpä siis kukin meistä tulee tekemään itsestään tilin Jumalalle.
13 Älkäämme sen tähden enää tuomitko toisiamme, vaan päättäkää pikemminkin olla panematta veljen eteen kompastuskiveä tai lankeamisen aihetta.
14 Tiedän ja olen vakuuttunut Herrassa Jeesuksessa, ettei mikään ole saastaista itsessään; vain silloin, kun joku pitää jotakin saastaisena, se on hänelle saastaista.
15 Sillä jos veljesi on murheellinen ruoan vuoksi, niin et enää vaella rakkauden mukaan. Älä saata ruoallasi turmioon sitä, jonka puolesta Kristus kuoli.
16 Älkää sen tähden antako tekemänne hyvän joutua herjatuksi.
17 Sillä Jumalan valtakunta ei merkitse syömistä ja juomista, vaan vanhurskautta ja rauhaa ja iloa pyhässä hengessä.
18 Sillä se, joka tässä suhteessa palvelee Kristuksen orjana, on Jumalalle otollinen ja ihmisten hyväksymä.
19 Niinpä siis pyrkikäämme siihen, mikä edistää rauhaa ja mikä on rakentavaa toisillemme.
20 Lakkaa repimästä maahan Jumalan työtä vain ruoan tähden. Tosin kaikki on puhdasta, mutta se on vahingollista ihmiselle, joka syö antaen aihetta kompastumiseen.
21 On hyvä olla syömättä lihaa tai juomatta viiniä tai tekemättä mitään, mihin veljesi kompastuu.
22 Pidä sinä itselläsi Jumalan silmien edessä se usko, joka sinulla on. Onnellinen on se, joka ei tuomitse itseään siitä, minkä hän hyväksyy.
23 Mutta jos hänellä on epäilyksiä, niin hänelle on jo langetettu tuomio, jos hän syö, koska hän ei syö uskosta. Kaikki, mikä ei ole uskosta, onkin syntiä.
roomalaisille 15
15 Mutta meidän, jotka olemme vahvoja, pitää kantaa niiden heikkouksia, jotka eivät ole vahvoja, eikä miellyttää itseämme.
2 Miellyttäköön kukin meistä lähimmäistään siinä, mikä on hyvää hänen rakennuksekseen.
3 Sillä Kristuskaan ei miellyttänyt itseään, vaan niin kuin on kirjoitettu: ”Niiden häväistykset, jotka häpäisivät sinua, ovat sattuneet minuun.”
4 Sillä kaikki, mikä ennen kirjoitettiin, kirjoitettiin meille opetukseksi, jotta meillä kestävyytemme ja Raamatun kirjoitusten lohdutuksen avulla olisi toivo.
5 Suokoon nyt Jumala, joka antaa kestävyyttä ja lohdutusta, että teillä olisi keskuudessanne sama asenne, joka oli Kristuksella Jeesuksella,
6 jotta te yksimielisesti yhdestä suusta kirkastaisitte Herramme Jeesuksen Kristuksen Jumalaa ja Isää.
7 Ottakaa sen tähden toinen toisenne tervetulleina vastaan, niin kuin Kristuskin on ottanut meidät tervetulleina vastaan, Jumalan kunnia silmämääränä.
8 Sillä minä sanon, että Kristus tuli todellisuudessa ympärileikattujen palvelijaksi Jumalan totuudellisuuden puolesta, jotta vahvistettaisiin ne lupaukset, jotka Hän antoi heidän esi-isilleen,
9 ja jotta kansakunnat kirkastaisivat Jumalaa hänen armostaan, niin kuin on kirjoitettu: ”Siksi minä tahdon tunnustaa avoimesti sinut kansakuntien keskuudessa ja sinun nimellesi tahdon antaa sävelmän soida.”
10 Ja jälleen hän sanoo: ”Iloitkaa, te kansakunnat, hänen kansansa kanssa.”
11 Ja jälleen: ”Ylistäkää Jehovaa, kaikki te kansakunnat, ja ylistäkööt häntä kaikki kansat.”
12 Ja Jesaja taas sanoo: ”Tulee olemaan Iisain juuri, ja tulee olemaan se, joka nousee hallitsemaan kansakuntia; häneen kansakunnat panevat toivonsa.”
13 Täyttäköön toivon Jumala teidät kaikella ilolla ja rauhalla sen kautta, että uskotte, jotta toivo olisi teissä runsaana pyhän hengen voiman ohella.
14 Minä itsekin olen vakuuttunut teistä, veljeni, että te olette myös täynnä hyvyyttä, koska olette täyttyneet kaikella tiedolla, ja että kykenette myös vakavasti neuvomaan toisianne.
15 Olen kuitenkin kirjoittanut teille suorasukaisemmin joistakin kohdista, ikään kuin muistuttaakseni teitä jälleen sen ansaitsemattoman hyvyyden vuoksi, jonka Jumala on minulle antanut
16 ollakseni Kristuksen Jeesuksen julkinen palvelija kansakunnille ja osallistuakseni Jumalan hyvän uutisen pyhään työhön, jotta uhrilahja, nimittäin nämä kansakunnat, osoittautuisi otolliseksi pyhällä hengellä pyhitettynä.
17 Sen tähden minulla on syytä riemuita Kristuksessa Jeesuksessa siitä, mikä koskee Jumalaa.
18 Sillä en rohkene puhua mitään, ellei se ole sitä, mitä Kristus teki minun välitykselläni kansakuntien tottelevaisuuden hyväksi sanallani ja teollani,
19 tunnusmerkkien ja ennusmerkkien voimalla, pyhän hengen voimalla, niin että Jerusalemista lähtien ja aina Illyriaan saakka ulottuvassa kierroksessa olen perusteellisesti saarnannut Kristusta koskevaa hyvää uutista.
20 Tällä tavoin asetinkin tavoitteekseni, etten julistaisi hyvää uutista siellä, missä Kristus oli jo mainittu, jotta en rakentaisi toisen perustukselle,
21 vaan niin kuin on kirjoitettu: ”Ne, joille hänestä ei ole mitään ilmoitettu, tulevat näkemään, ja ne, jotka eivät ole kuulleet, tulevat ymmärtämään.”
22 Sen tähden estyin myös monta kertaa pääsemästä luoksenne.
23 Mutta nyt, kun minulla ei ole enää koskematonta aluetta näillä seuduilla, ja koska joitakin vuosia olen kaivannut päästä luoksenne,
24 milloin sitten olenkin matkallani Espanjaan, toivon ennen kaikkea, että kun olen matkalla sinne, saan nähdä teitä ja te saatatte minua osan matkaa sinne saatuani ensin jossakin määrin nauttia seurastanne.
25 Mutta nyt aion matkustaa Jerusalemiin palvelemaan pyhiä.
26 Sillä Makedoniassa ja Akhaiassa olevat ovat nähneet hyväksi jakaa omastaan avustukseksi Jerusalemin pyhien köyhille.
27 He ovat tosiaan nähneet sen hyväksi, ja he olivatkin heille velkaa, sillä jos kansakuntien ihmiset ovat saaneet osansa siitä hengellisestä, mikä heillä on, niin heillä on myös velvollisuus palvella heitä julkisesti sillä, mitä liharuumis tarvitsee.
28 Kun siis olen saanut tämän päätökseen ja vienyt tämän hedelmän turvallisesti heille, lähden teidän kauttanne Espanjaan.
29 Lisäksi tiedän, että kun tulen luoksenne, tuon tullessani Kristuksen siunauksen täyden määrän.
30 Mutta minä kehotan teitä, veljet, Herramme Jeesuksen Kristuksen kautta ja hengen rakkauden kautta ahkeroimaan kanssani Jumalalle puolestani esitettävissä rukouksissa,
31 jotta vapautuisin Juudean ei-uskovista ja palvelukseni, joka on Jerusalemia varten, osoittautuisi pyhille otolliseksi,
32 niin että kun Jumalan tahdosta pääsen iloiten luoksenne, virkistyisin yhdessä teidän kanssanne.
33 Olkoon rauhan Jumala teidän kaikkien kanssa. Aamen.
roomalaisille 16
16 Suosittelen teille sisartamme Foibea, joka on eräs Kenkreassa olevan seurakunnan palvelija,
2 jotta ottaisitte hänet tervetulleena vastaan Herrassa pyhien arvon mukaisesti ja auttaisitte häntä, missä asiassa hän teitä tarvinneekin, sillä hän itse on myös osoittautunut monien puolustajaksi, niin, minunkin.
3 Sanokaa terveisiä Priscalle ja Aquilalle, työtovereilleni Kristuksessa Jeesuksessa,
4 jotka ovat vaarantaneet oman kaulansa minun sieluni puolesta ja joita en kiitä vain minä, vaan myös kaikki kansakuntien seurakunnat;
5 ja terveisiä heidän talossaan olevalle seurakunnalle. Terveisiä Epainetokselle, rakkaalleni, joka on Aasian ensi hedelmiä Kristukselle.
6 Terveisiä Marialle, joka on nähnyt paljon vaivaa teidän hyväksenne.
7 Terveisiä Andronikokselle ja Juniaalle, sukulaisilleni ja vankitovereilleni, jotka ovat apostolien joukossa huomattavina pidettyjä miehiä ja jotka ovat olleet Kristuksen yhteydessä kauemmin kuin minä.
8 Sanokaa terveisiä Ampliatukselle, rakkaalleni Herrassa.
9 Terveisiä Urbanukselle, työtoverillemme Kristuksessa, ja Stakykselle, rakkaalleni.
10 Terveisiä Apelleelle, hyväksytylle Kristuksessa. Terveisiä Aristobuloksen huonekuntalaisille.
11 Terveisiä Herodionille, sukulaiselleni. Terveisiä niille Narkissoksen huonekuntalaisille, jotka ovat Herrassa.
12 Terveisiä Tryfainalle ja Tryfosalle, naisille jotka työskentelevät ahkerasti Herrassa. Terveisiä Persikselle, rakkaallemme, sillä hän on nähnyt paljon vaivaa Herrassa.
13 Terveisiä Rufukselle, valitulle Herrassa, ja hänen äidilleen ja minun.
14 Terveisiä Asynkritokselle, Flegonille, Hermeelle, Patrobaalle, Hermaalle ja heidän kanssaan oleville veljille.
15 Terveisiä Filologokselle ja Julialle, Nereukselle ja hänen sisarelleen ja Olympaalle ja kaikille heidän kanssaan oleville pyhille.
16 Tervehtikää toisianne pyhällä suudelmalla. Kaikki Kristuksen seurakunnat lähettävät teille terveisiä.
17 Mutta minä kehotan teitä, veljet, pitämään silmällä niitä, jotka aiheuttavat jakaumia ja antavat kompastumisen aiheita vastoin sitä opetusta, jonka te olette oppineet, ja karttamaan heitä.
18 Sillä sellaiset eivät ole Herramme Kristuksen vaan oman vatsansa orjia, ja lipevin sanoin ja mairittelevin puhein he viettelevät vilpittömien sydämet.
19 Sillä teidän tottelevaisuutenne on tullut kaikkien tietoon. Sen tähden iloitsen teistä. Mutta tahdon teidän olevan viisaita hyvän suhteen, mutta viattomia pahan suhteen.
20 Jumala, joka antaa rauhan, murskaa puolestaan pian Saatanan teidän jalkojenne alle. Olkoon Herramme Jeesuksen ansaitsematon hyvyys teidän kanssanne.
21 Terveisiä lähettävät teille työtoverini Timoteus ja sukulaiseni Lucius ja Jason ja Sosipatros.
22 Minä Tertius, joka olen suorittanut tämän kirjeen kirjoittamisen, lähetän teille terveisiä Herrassa.
23 Gaius, minun ja koko seurakunnan isäntä, lähettää teille terveisiä. Erastos, kaupungin taloudenhoitaja, lähettää teille terveisiä ja samoin hänen veljensä Quartus.
24 ——
25 Mutta hänelle, joka voi tehdä teidät lujiksi julistamani hyvän uutisen ja Jeesusta Kristusta koskevan saarnaamisen mukaisesti, sen pyhän salaisuuden paljastamisen mukaan, josta on ammoiset ajat pysytty vaiti
26 mutta joka nyt on tehty ilmeiseksi ja on tehty tunnetuksi profeetallisten Raamatun kirjoitusten välityksellä kaikkien kansakuntien keskuudessa ikuisen Jumalan käskyn mukaan uskosta tulevan tottelevaisuuden edistämiseksi,
27 Jumalalle, ainoalle viisaalle, olkoon kunnia Jeesuksen Kristuksen kautta ikuisesti. Aamen.
1 korinttilaisille 1
1 Paavali, kutsuttu Jeesuksen Kristuksen apostoliksi Jumalan tahdosta, ja veljemme Sostenes
2 Korintissa olevalle Jumalan seurakunnalle, teille, jotka on pyhitetty Kristuksen Jeesuksen yhteydessä, kutsuttu olemaan pyhiä, sekä kaikille, jotka kaikkialla huutavat avukseen Herramme Jeesuksen Kristuksen nimeä, hänen joka on heidän Herransa ja meidän:
3 Olkoon teillä ansaitsematon hyvyys ja rauha Jumalalta, meidän Isältämme, ja Herralta Jeesukselta Kristukselta.
4 Kiitän aina Jumalaa teistä sen Jumalan ansaitsemattoman hyvyyden vuoksi, joka on annettu teille Kristuksessa Jeesuksessa,
5 että olette kaikessa rikastuneet hänessä, täydessä puhumiskyvyssä ja täydessä tiedossa,
6 sen mukaan kuin todistus Kristuksesta on tehty lujaksi teidän keskuudessanne,
7 niin ettei teiltä puutu mitään mistään lahjasta odottaessanne hartaasti Herramme Jeesuksen Kristuksen ilmestymistä.
8 Hän tekee myös teidät lujiksi loppuun asti, ettette olisi minkään syytöksen alaisia Herramme Jeesuksen Kristuksen päivänä.
9 Jumala on uskollinen, hän joka kutsui teidät osallisuuteen Poikansa Jeesuksen Kristuksen, meidän Herramme, kanssa.
10 Mutta minä kehotan teitä, veljet, Herramme Jeesuksen Kristuksen nimen kautta, että puhuisitte kaikki yhtäpitävästi ja ettei keskuudessanne olisi jakaumia, vaan että olisitte sopivasti yhteen liittyneitä samanmielisinä ja samassa ajatussuunnassa.
11 Sillä ne, jotka ovat Kloen huonekuntaa, toivat minulle ilmi teistä, veljeni, että keskuudessanne on erimielisyyksiä.
12 Tarkoitan sitä, että kukin teistä sanoo tällaisia: ”Minä kuulun Paavalille”,”Mutta minä Apollokselle”,”Mutta minä Keefaalle”,”Mutta minä Kristukselle”.
13 Kristus on jaettuna! Ei kai Paavalia pantu paaluun teidän puolestanne? Tai kastettiinko teidät Paavalin nimessä?
14 Olen kiitollinen siitä, etten kastanut teistä ketään muuta kuin Crispuksen ja Gaiuksen,
15 niin ettei kukaan voi sanoa, että teidät kastettiin minun nimessäni.
16 Kastoin tosin myös Stefanaan huonekunnan. Jäljellä olevista en tiedä, kastoinko ketään muuta.
17 Sillä Kristus ei lähettänyt minua kastamaan, vaan julistamaan hyvää uutista, ei viisain puhein, jotta Kristuksen kidutuspaalua ei tehtäisi hyödyttömäksi.
18 Sillä puhe kidutuspaalusta on tyhmyyttä niille, jotka tuhoutuvat, mutta meille, jotka pelastumme, se on Jumalan voima.
19 Sillä on kirjoitettu: ”Minä saatan viisaiden viisauden häviämään, ja älykkäiden älyn minä työnnän syrjään.”
20 Missä on viisas? Missä kirjanoppinut? Missä tämän asiainjärjestelmän väittelijä? Eikö Jumala tehnyt maailman viisautta tyhmyydeksi?
21 Sillä koska Jumalan viisaudesta maailma ei viisautensa avulla tullut tuntemaan Jumalaa, niin Jumala näki hyväksi sen tyhmyyden avulla, jota saarnataan, pelastaa uskovat.
22 Sillä juutalaiset pyytävät tunnusmerkkejä ja kreikkalaiset etsivät viisautta,
23 mutta me saarnaamme paaluun pantua Kristusta, joka on juutalaisille kompastumisen aihe, mutta kansakunnille tyhmyyttä,
24 kuitenkin niille, jotka ovat kutsutut, sekä juutalaisille että kreikkalaisille, Kristusta, Jumalan voimaa ja Jumalan viisautta.
25 Sillä Jumalan tyhmä asia on viisaampi kuin ihmiset, ja Jumalan heikko asia on voimakkaampi kuin ihmiset.
26 Sillä te näette kutsumisenne, veljet, ettei ole kutsuttu monta lihan mukaan viisasta, ei monta voimallista, ei monta jalosukuista,
27 vaan Jumala valitsi sen, mikä maailmassa on tyhmää, saattaakseen viisaat häpeään, ja Jumala valitsi sen, mikä maailmassa on heikkoa, saattaakseen sen, mikä on voimakasta, häpeään,
28 ja Jumala valitsi sen, mikä maailmassa on halpasyntyistä, ja sen, mitä halveksutaan, sen, mitä ei ole, tehdäkseen tyhjäksi sen, mikä on,
29 jotta mikään liha ei ylpeilisi Jumalan edessä.
30 Mutta hänen ansiostaan te olette Kristuksen Jeesuksen yhteydessä, hänen josta on tullut meille Jumalalta oleva viisaus sekä vanhurskaus ja pyhitys ja vapautus lunnaiden perusteella,
31 jotta olisi niin kuin on kirjoitettu: ”Joka ylpeilee, ylpeilköön Jehovasta.”
1 korinttilaisille 2
2 Ja niinpä kun minä tulin teidän luoksenne, veljet, en tullut julistamaan teille Jumalan pyhää salaisuutta mennen puheessa tai viisaudessa liiallisuuksiin.
2 Sillä päätin, etten tunne teidän keskuudessanne mitään muuta kuin Jeesuksen Kristuksen, ja hänet paaluun pantuna.
3 Ja minä tulin luoksenne heikkoudessa ja pelossa ja kovasti vavisten,
4 enkä esittänyt puhettani enkä sitä, mitä saarnasin, suostuttelevin viisauden sanoin, vaan hengen ja voiman osoituksin,
5 jotta uskonne ei olisi ihmisten viisaudessa, vaan Jumalan voimassa.
6 Me puhumme kuitenkin viisautta kypsien keskuudessa, mutta emme tämän asiainjärjestelmän viisautta emmekä tämän asiainjärjestelmän hallitsijoiden, joiden on määrä tulla olemattomiksi,
7 vaan me puhumme pyhässä salaisuudessa olevaa Jumalan viisautta, sitä kätkettyä viisautta, jonka Jumala ennalta määräsi ennen asiainjärjestelmiä meidän kirkkaudeksemme.
8 Tätä viisautta ei yksikään tämän asiainjärjestelmän hallitsijoista ole tullut tuntemaan, sillä jos he olisivat tunteneet sen, he eivät olisi panneet paaluun loistoisaa Herraa.
9 Vaan niin kuin on kirjoitettu: ”Silmä ei ole nähnyt eikä korva kuullut eikä ihmisen sydämessä ole kuviteltu sitä, minkä Jumala on valmistanut niille, jotka häntä rakastavat.”
10 Sillä Jumala on paljastanut sen meille henkensä välityksellä, sillä henki tutkii kaiken, Jumalan syvätkin asiat.
11 Sillä kuka ihmisten joukossa tuntee ihmisen asiat paitsi ihmisen henki, joka hänessä on? Niin ei myöskään kukaan ole tullut tuntemaan Jumalan asioita paitsi Jumalan henki.
12 Mutta me emme saaneet maailman henkeä, vaan sen hengen, joka on Jumalasta, jotta tuntisimme sen, mitä Jumala on huomaavaisesti meille antanut.
13 Sitä me myös puhumme, emme ihmisviisauden opettamin sanoin, vaan hengen opettamin, yhdistäessämme hengelliset asiat hengellisiin sanoihin.
14 Mutta aineellinen ihminen ei ota vastaan Jumalan hengen asioita, sillä ne ovat hänestä tyhmyyttä, eikä hän voi päästä tuntemaan niitä, koska ne tutkitaan hengellisesti.
15 Mutta hengellinen ihminen tutkii tosiaankin kaiken, mutta häntä itseään ei tutki kukaan ihminen.
16 Sillä ”kuka on tullut tuntemaan Jehovan mielen, niin että voi opettaa häntä”? Mutta meillä on Kristuksen mieli.
1 korinttilaisille 3
3 Ja niin, veljet, minä en voinut puhua teille niin kuin hengellisille, vaan niin kuin lihallisille, niin kuin lapsille Kristuksessa.
2 Maitoa annoin teille juotavaksi, en mitään syötävää, sillä ette olleet vielä kyllin vahvoja. Ettekä ole kyllin vahvoja nytkään,
3 sillä te olette vielä lihallisia. Sillä kun keskuudessanne on mustasukkaisuutta ja riitaa, niin ettekö ole lihallisia ja ettekö vaella niin kuin ihmiset?
4 Sillä kun yksi sanoo: ”Minä kuulun Paavalille”, mutta toinen sanoo: ”Minä Apollokselle”, ettekö silloin ole pelkästään ihmisiä?
5 Mikä sitten Apollos on? Entä mikä Paavali on? Palvelijoita, joiden välityksellä teistä tuli uskovia, niin kuin Herra kullekin soi.
6 Minä istutin, Apollos kasteli, mutta Jumala sai aikaan kasvun,
7 joten ei istuttaja ole mitään eikä kastelijakaan, vaan Jumala, joka saa aikaan kasvun.
8 Ja istuttaja ja kastelija ovat yhtä, mutta kumpikin tulee saamaan oman palkkansa oman vaivannäkönsä mukaan.
9 Sillä me olemme Jumalan työtovereita. Te olette Jumalan viljelysmaa, Jumalan rakennus.
10 Sen Jumalan ansaitsemattoman hyvyyden mukaan, joka minulle annettiin, laskin viisaana työnjohtajana perustuksen, mutta joku toinen rakentaa sille. Mutta tarkatkoon kukin jatkuvasti, kuinka hän sille rakentaa.
11 Sillä kukaan ei voi laskea muuta perustusta kuin sen, mikä on laskettu, joka on Jeesus Kristus.
12 Jos nyt joku rakentaa tälle perustukselle kullasta, hopeasta, kallisarvoisista kivistä, puuaineksista, heinästä, oljenkorsista,
13 niin kunkin työ tulee ilmeiseksi, sillä se päivä tuo sen ilmi, koska se ilmestyy tulessa, ja tuli itse koettelee, millainen kunkin työ on.
14 Jos jonkun työ, jonka hän on sille rakentanut, pysyy, hän saa palkan;
15 jos jonkun työ palaa, hän kärsii menetyksen, mutta hän itse pelastuu, kuitenkin, jos niin käy, ikään kuin tulen läpi.
16 Ettekö tiedä, että te olette Jumalan temppeli ja että Jumalan henki asuu teissä?
17 Jos joku tuhoaa Jumalan temppelin, niin Jumala tulee tuhoamaan hänet, sillä Jumalan temppeli on pyhä, joka temppeli te olette.
18 Älköön kukaan pettäkö itseään: Jos joku teidän joukossanne luulee olevansa viisas tässä asiainjärjestelmässä, hän tulkoon tyhmäksi, jotta hän tulisi viisaaksi.
19 Sillä tämän maailman viisaus on tyhmyyttä Jumalan edessä; onhan kirjoitettu: ”Hän pyydystää viisaat heidän omaan viekkauteensa.”
20 Ja jälleen: ”Jehova tietää, että viisaiden järkeilyt ovat turhia.”
21 Älköön niin ollen kukaan ylpeilkö ihmisistä; sillä kaikki kuuluu teille,
22 olkoonpa Paavali tai Apollos tai Keefas tai maailma tai elämä tai kuolema tai nykyiset tai tulevaiset, kaikki kuuluu teille;
23 te taas kuulutte Kristukselle; Kristus vuorostaan kuuluu Jumalalle.
1 korinttilaisille 4
4 Arvioikoon ihminen siis meidät Kristuksen alaisiksi ja Jumalan pyhien salaisuuksien taloudenhoitajiksi.
2 Sitä paitsi tässä tapauksessa taloudenhoitajilta odotetaan, että kukin todetaan uskolliseksi.
3 Se, että te tutkisitte minua tai jokin ihmisten tuomioistuin, on minusta aivan vähäpätöinen asia. En itsekään tutki itseäni.
4 En näet ole tietoinen mistään, mikä olisi minua vastaan. Tämä ei kuitenkaan todista minua vanhurskaaksi, vaan se, joka tutkii minut, on Jehova.
5 Älkää siksi tuomitko mitään ennen määräaikaa, ennen kuin Herra tulee, joka sekä tuo pimeyden salaisuudet valoon että tekee sydänten aikeet ilmeisiksi, ja silloin kukin saa kiitoksensa Jumalalta.
6 Veljet, olen soveltanut tämän itseeni ja Apollokseen teidän hyväksenne, jotta oppisitte meistä säännön: ”Älä mene yli sen, mikä on kirjoitettu”, jottette pöyhistyisi yksilöinä toisen puolesta toista vastaan.
7 Sillä kuka tekee sinut erilaiseksi kuin joku muu? Mitä sinulla tosiaan on, mitä et ole saanut? Mutta jos kerran olet saanut sen, niin miksi ylpeilet, ikään kuin et olisi sitä saanut?
8 Teillä on jo kylliksenne, niinkö? Te olette jo rikkaita, niinkö? Te olette alkaneet hallita kuninkaina ilman meitä, niinkö? Kunpa olisittekin alkaneet hallita kuninkaina, jotta mekin voisimme hallita kuninkaina teidän kanssanne.
9 Sillä minusta näyttää, että Jumala on pannut meidät apostolit näytteille viimeisinä, kuin kuolemaan määrättyinä, sillä meistä on tullut teatterinäytelmä maailmalle ja enkeleille ja ihmisille.
10 Me olemme tyhmiä Kristuksen takia, mutta te ymmärtäväisiä Kristuksessa; me olemme heikkoja, mutta te voimakkaita; te olette hyvämaineisia, mutta me vailla kunniaa.
11 Vielä tälläkin hetkellä me yhä kärsimme nälkää ja myös janoa ja olemme niukoissa pukimissa ja pahoinpideltyinä ja kodittomina
12 ja uurastamme tehden työtä omin käsin. Kun meitä herjataan, me siunaamme; kun meitä vainotaan, me kestämme;
13 kun meitä parjataan, me pyydämme suopeutta; meistä on tullut kuin maailman roskaa, kaiken hylkyainesta, tähän asti.
14 En kirjoita tätä saattaakseni teidät häpeään, vaan neuvoakseni vakavasti teitä rakkaina lapsinani.
15 Sillä vaikka teillä voi olla kymmenentuhatta kasvattajaa Kristuksessa, teillä ei varmasti ole monta isää, sillä Kristuksessa Jeesuksessa minusta on tullut teidän isänne hyvän uutisen välityksellä.
16 Minä pyydän hartaasti teitä sen tähden tulemaan jäljittelijöikseni.
17 Lähetän sen vuoksi Timoteuksen teidän luoksenne, koska hän on rakas ja uskollinen lapseni Herrassa, ja hän muistuttaa teitä Kristuksen Jeesuksen yhteydessä käyttämistäni menetelmistä, sen mukaan kuin opetan kaikkialla jokaisessa seurakunnassa.
18 Jotkut ovat pöyhistyneet, ikään kuin en tulisikaan teidän luoksenne.
19 Mutta minä tulen teidän luoksenne pian, jos Jehova tahtoo, ja pääsen tuntemaan, en noiden pöyhistyneiden puhetta, vaan heidän voimansa.
20 Sillä Jumalan valtakunta ei ole puheessa, vaan voimassa.
21 Mitä tahdotte? Tulenko luoksenne keppi kädessä vai rakkaudessa ja hengen lempeydessä?
1 korinttilaisille 5
5 Teistä jopa kuullaan, että keskuudessanne on haureutta, ja sellaista haureutta, jota ei ole kansakuntienkaan keskuudessa, että eräällä miehellä on isänsä vaimo.
2 Ja oletteko te pöyhistyneitä ettekä ennemmin surreet, jotta se mies, joka tämän teon teki, poistettaisiin keskuudestanne?
3 Minä puolestani, ruumiillisesti tosin poissa mutta hengessä läsnä, olen ikään kuin läsnä olevana totisesti jo tuominnut sen miehen, joka on toiminut tällä tavalla,
4 niin että Herramme Jeesuksen nimessä, kun te sekä minun henkeni olemme kokoontuneet Herramme Jeesuksen voiman kanssa,
5 luovutatte sellaisen miehen Saatanalle lihan tuhoksi, jotta henki pelastuisi Herran päivänä.
6 Teidän ylpeilynne aihe ei ole hyvä. Ettekö tiedä, että vähäinen hapate hapattaa koko taikinan?
7 Puhdistakaa pois vanha hapate, jotta olisitte uusi taikina, sen mukaan kuin olette happamattomat. Sillä onhan Kristus, meidän pesah-uhrimme, uhrattu.
8 Viettäkäämme siis juhlaa, ei vanhoin hapattein eikä pahuuden ja jumalattomuuden hapattein, vaan vilpittömyyden ja totuuden happamattomin leivin.
9 Kirjoitin teille kirjeessäni, että lakkaisitte olemasta haureellisten seurassa.
10 En tarkoittanut kokonaan tämän maailman haureellisten tai ahneiden ja kiristäjien tai epäjumalanpalvelijoiden kanssa. Muutoinhan teidän olisi lähdettävä pois maailmasta.
11 Mutta nyt kirjoitan teille: lakatkaa olemasta jokaisen sellaisen veljeksi kutsutun seurassa, joka on haureellinen tai ahne tai epäjumalanpalvelija tai herjaaja tai juoppo tai kiristäjä, älkääkä edes syökö sellaisen kanssa.
12 Sillä mitä tekemistä minulla on ulkopuolella olevien tuomitsemisen kanssa? Ettekö te tuomitse sisäpuolella olevia,
13 kun taas Jumala tuomitsee ulkopuolella olevat? ”Poistakaa paha ihminen keskuudestanne.”
1 korinttilaisille 6
6 Uskaltaako kukaan teistä, jolla on riita-asia toista vastaan, käydä oikeutta epävanhurskaiden edessä eikä pyhien edessä?
2 Vai ettekö tiedä, että pyhät tulevat tuomitsemaan maailman? Ja jos teidän on määrä tuomita maailma, niin oletteko sopimattomia käsittelemään aivan vähäpätöisiä asioita?
3 Ettekö tiedä, että me tulemme tuomitsemaan enkeleitä? Miksi emme sitten tämän elämän asioita?
4 Jos teillä siis on käsiteltävänä tämän elämän asioita, niin nekö te asetatte tuomareiksi, joita seurakunnassa halveksutaan?
5 Puhun saadakseni teidät häpeämään. Onko totta, ettei keskuudessanne ole ketään viisasta, joka kykenee ratkaisemaan veljiensä välisiä asioita,
6 vaan veli käy oikeutta veljeä vastaan, vieläpä ei-uskovien edessä?
7 Se, että teillä on oikeusjuttuja toisianne vastaan, merkitsee siis teille kerrassaan tappiota. Miksi ette ennemmin anna tehdä itsellenne vääryyttä? Miksi ette ennemmin anna riistää itseltänne petollisesti?
8 Päinvastoin: te toimitte väärin ja petollisesti riistäen, vieläpä veljiänne kohtaan.
9 Mitä! Ettekö tiedä, etteivät epävanhurskaat peri Jumalan valtakuntaa? Älkää eksykö. Eivät haureelliset, eivät epäjumalanpalvelijat, eivät avionrikkojat, eivät luonnottomia tarkoituksia varten pidetyt miehet, eivät miehet, jotka makaavat miesten kanssa,
10 eivät varkaat, eivät ahneet, eivät juopot, eivät herjaajat eivätkä kiristäjät peri Jumalan valtakuntaa.
11 Ja kuitenkin jotkut teistä olivat sellaisia. Mutta teidät on pesty puhtaiksi, mutta teidät on pyhitetty, mutta teidät on julistettu vanhurskaiksi Herramme Jeesuksen Kristuksen nimessä ja meidän Jumalamme hengellä.
12 Kaikki on minulle luvallista, mutta kaikki ei ole edullista. Kaikki on minulle luvallista, mutta minä en salli minkään saattaa itseäni vallanalaisuuteen.
13 Ruoat vatsaa varten ja vatsa ruokia varten, mutta Jumala tulee tekemään lopun sekä siitä että niistä. Mutta ruumis ei ole haureutta varten, vaan Herraa varten, ja Herra on ruumista varten.
14 Mutta Jumala herätti Herran ja tulee herättämään meidätkin voimallaan kuolleista.
15 Ettekö tiedä, että ruumiinne ovat Kristuksen jäseniä? Otanko siis Kristuksen jäsenet pois ja teen ne porton jäseniksi? Älköön koskaan tapahtuko niin!
16 Mitä! Ettekö tiedä, että se, joka liittyy porttoon, on yhtä ruumista hänen kanssaan? Sillä ”ne kaksi”, hän sanoo,”tulevat olemaan yhtä lihaa”.
17 Mutta se, joka liittyy Herraan, on yhtä henkeä hänen kanssaan.
18 Paetkaa haureutta. Jokainen muu synti, jonka ihminen voi tehdä, on hänen ruumiinsa ulkopuolella, mutta se, joka harjoittaa haureutta, tekee syntiä omaa ruumistaan vastaan.
19 Mitä! Ettekö tiedä, että ruumiinne on sen pyhän hengen temppeli, joka teissä on Jumalalta? Te ette myöskään kuulu itsellenne,
20 sillä teidät ostettiin tietyllä hinnalla. Kirkastakaa toki Jumala ruumiissanne.
1 korinttilaisille 7
7 Mitä nyt siihen tulee, mistä kirjoititte, niin miehen on hyvä olla koskematta naiseen,
2 mutta haureuden yleisyyden vuoksi olkoon kullakin miehellä oma vaimonsa ja kullakin naisella oma miehensä.
3 Antakoon mies vaimolleen hänelle kuuluvan, mutta samoin myös vaimo miehelleen.
4 Vaimolla ei ole valtaa omaan ruumiiseensa, mutta hänen miehellään on; samoin miehelläkään ei ole valtaa omaan ruumiiseensa, mutta hänen vaimollaan on.
5 Älkää evätkö sitä toisiltanne paitsi keskinäisestä sopimuksesta määräajaksi, jotta omistaisitte aikaa rukoukseen ja tulisitte jälleen yhteen, jottei Saatana jatkuvasti kiusaisi teitä itsehillinnän puutteenne vuoksi.
6 Tämän sanon kuitenkin myönnytyksenä, en käskynä.
7 Mutta soisin kaikkien ihmisten olevan niin kuin minäkin. Kullakin on kuitenkin oma lahjansa Jumalalta, yhdellä sillä tavoin, toisella tällä tavoin.
8 Sanon nyt naimattomille ja leskille: heille on hyvä, että pysyvät sellaisina kuin minäkin.
9 Mutta jos heillä ei ole itsehillintää, niin menkööt naimisiin, sillä parempi on mennä naimisiin kuin olla intohimon tulessa.
10 Naimisissa oleville annan ohjeeksi, en kuitenkaan minä, vaan Herra, että vaimon ei tule lähteä pois miehensä luota,
11 mutta jos hän lähtisikin pois, niin pysyköön naimattomana tai muuten sopikoon jälleen miehensä kanssa; eikä miehen tule jättää vaimoaan.
12 Mutta toisille sanon, niin, minä, ei Herra: Jos jollakulla veljellä on ei-uskova vaimo ja tämä kuitenkin suostuu asumaan hänen kanssaan, älköön hän jättäkö tätä,
13 ja jos jollakulla naisella on ei-uskova mies ja tämä kuitenkin suostuu asumaan hänen kanssaan, älköön hän jättäkö miestään.
14 Sillä ei-uskova mies on pyhitetty suhteessaan vaimoonsa, ja ei-uskova vaimo on pyhitetty suhteessaan veljeen; muutoinhan lapsenne olisivat epäpuhtaita, mutta nyt he ovat pyhiä.
15 Mutta jos ei-uskova on lähdössä pois, lähteköön pois; veli tai sisar ei sellaisissa tapauksissa ole orjuutettu, vaan Jumala on kutsunut teidät rauhaan.
16 Sillä mistä tiedät, vaimo, ettet tule pelastamaan miestäsi? Tai mistä tiedät, mies, ettet tule pelastamaan vaimoasi?
17 Vaeltakoon vain kukin niin kuin Jehova on kullekin osan antanut, niin kuin Jumala on hänet kutsunut. Ja näin säädän kaikissa seurakunnissa.
18 Kutsuttiinko joku ympärileikattuna? Älköön hän tulko ympärileikkaamattomaksi. Onko joku kutsuttu ympärileikkaamattomana? Älköön hän ympärileikkauttako itseään.
19 Ympärileikkaus ei merkitse mitään, eikä ympärileikkaamattomuus merkitse mitään, vaan Jumalan käskyjen noudattaminen.
20 Pysyköön kukin siinä asemassa, missä hänet kutsuttiin.
21 Kutsuttiinko sinut orjana? Älköön se murehduttako sinua, mutta jos voit myös päästä vapaaksi, käytä mieluummin tilaisuutta hyväksesi.
22 Sillä Herrassa jokainen, joka kutsuttiin orjana, on Herran vapautettu; samoin se, joka kutsuttiin vapaana, on Kristuksen orja.
23 Teidät ostettiin tietyllä hinnalla; lakatkaa tulemasta ihmisten orjiksi.
24 Missä tilassa kukin kutsuttiinkin, veljet, pysyköön hän siinä Jumalan yhteydessä.
25 Mutta neitsyistä minulla ei ole käskyä Herralta, vaan esitän mielipiteeni sellaisena, jolle Herra on osoittanut armoa, jotta hän olisi uskollinen.
26 Sen tähden arvelen tämän olevan hyväksi, ottaen huomioon meillä vallitsevan ahdinkotilan, että ihmisen on hyvä pysyä sellaisena kuin hän on.
27 Oletko sidoksissa vaimoon? Älä etsi enää vapautusta. Oletko irti vaimosta? Älä etsi enää vaimoa.
28 Mutta vaikka menisitkin naimisiin, et tekisi syntiä. Ja jos neitseellinen henkilö menisi naimisiin, hän ei tekisi syntiä. Niillä, jotka menevät, tulee kuitenkin olemaan ahdistusta lihassaan. Mutta minä yritän säästää teitä.
29 Lisäksi sanon tämän, veljet: jäljellä oleva aika on supistunut. Olkoot tästä lähtien ne, joilla on vaimo, ikään kuin heillä ei olisi,
30 ja ne, jotka itkevät, kuin ne, jotka eivät itke, ja ne, jotka iloitsevat, kuin ne, jotka eivät iloitse, ja ne, jotka ostavat, kuin ne, jotka eivät omista,
31 ja ne, jotka käyttävät maailmaa hyväkseen, kuin ne, jotka eivät käytä sitä täysin hyväkseen; sillä tämän maailman näyttämö vaihtuu.
32 Tahdon tosiaankin teidän olevan vailla huolta. Naimaton mies on huolissaan Herran asioista, kuinka hän saisi Herran hyväksynnän.
33 Mutta naimisissa oleva mies on huolissaan maailman asioista, kuinka hän saisi vaimonsa hyväksynnän,
34 ja hän on jakautunut. Edelleen, naimaton nainen, ja neitsyt, on huolissaan Herran asioista, jotta hän olisi pyhä sekä ruumiiltaan että hengeltään. Mutta naimisissa oleva nainen on huolissaan maailman asioista, kuinka hän saisi miehensä hyväksynnän.
35 Tämän sanon kuitenkin teidän henkilökohtaiseksi eduksenne, en heittääkseni lassoa päällenne, vaan saadakseni teidät siihen, mikä on sopivaa, ja siihen, mikä merkitsee alinomaista Herran palvelemista huomiota hajottamatta.
36 Mutta jos joku arvelee menettelevänsä sopimattomasti neitsyyttään kohtaan, jos se on sivuuttanut nuoruuden kukoistuksen ja näin pitää tapahtua, niin tehköön mitä tahtoo; hän ei tee syntiä. Menkööt naimisiin.
37 Mutta jos joku pysyy sydämessään vakaana, eikä hänellä ole välttämätöntä tarvetta, vaan hänellä on oma tahtonsa vallassaan, ja hän on päättänyt omassa sydämessään säilyttää neitsyytensä, niin hän tekee hyvin.
38 Näin ollen sekin, joka antaa neitsyytensä avioliittoon, tekee hyvin, mutta se, joka ei anna sitä avioliittoon, tekee paremmin.
39 Vaimo on sidoksissa koko sen ajan, jonka hänen miehensä on elossa. Mutta jos hänen miehensä sattuisi nukahtamaan pois, niin hän on vapaa menemään naimisiin kenen kanssa tahtoo, vain Herrassa.
40 Mutta hän on onnellisempi, jos pysyy sellaisena kuin on, minun mielipiteeni mukaan. Tietenkin ajattelen, että minullakin on Jumalan henkeä.
1 korinttilaisille 8
8 Sitten epäjumalille uhratuista ruoista: tiedämme, että meillä kaikilla on tietoa. Tieto pöyhistää, mutta rakkaus rakentaa.
2 Jos joku luulee hankkineensa tietoa jostakin, hän ei vielä tunne sitä niin kuin hänen pitäisi se tuntea.
3 Mutta jos joku rakastaa Jumalaa, hänet Hän tuntee.
4 Mitä sitten tulee epäjumalille uhrattujen ruokien syömiseen, niin tiedämme, ettei epäjumala ole mitään maailmassa ja ettei ole muuta Jumalaa kuin yksi.
5 Sillä vaikka onkin niitä, joita sanotaan ”jumaliksi”, joko taivaassa tai maan päällä, niin kuin on monia ”jumalia” ja monia ”herroja”,
6 niin todellisuudessa on meillä yksi Jumala, Isä, josta kaikki on, ja me häntä varten, ja on yksi Herra, Jeesus Kristus, jonka välityksellä kaikki on, ja me hänen välityksellään.
7 Kaikilla ei kuitenkaan ole tätä tietoa, vaan jotkut, jotka tähän asti ovat tottuneet epäjumalaan, syövät ruokaa ikään kuin se olisi epäjumalalle uhrattua, ja heidän omatuntonsa, joka on heikko, saastuu.
8 Mutta ruoka ei suosita meitä Jumalalle; jos emme syö, niin emme jää mitään vaille, ja jos syömme, niin emme saa siitä mitään ansiota itsellemme.
9 Mutta olkaa jatkuvasti varuillanne, ettei tämä valtanne tule mitenkään heikoille kompastuskiveksi.
10 Sillä jos joku sattuisi näkemään sinut, jolla on tietoa, pitkällään aterialla epäjumalan temppelissä, niin eikö hänen omatuntonsa, joka on heikko, vahvistu epäjumalille uhrattujen ruokien syömiseen?
11 Niin, sinun tietosi välityksellä joutuu turmioon se, joka on heikko, veljesi, jonka tähden Kristus on kuollut.
12 Mutta kun näin teette syntiä veljiänne vastaan ja haavoitatte heidän omaatuntoaan, joka on heikko, teette syntiä Kristusta vastaan.
13 Jos siis ruoka kompastuttaa veljeni, en ikinä enää syö lihaa, jotten kompastuttaisi veljeäni.
1 korinttilaisille 9
9 Enkö ole vapaa? Enkö ole apostoli? Enkö ole nähnyt Jeesuksen, meidän Herramme? Ettekö te ole minun työni Herrassa?
2 Ellen ole apostoli muille, olen aivan varmasti teille, sillä te olette sinetti, joka vahvistaa apostoliuteni Herran yhteydessä.
3 Minun puolustukseni niille, jotka tutkivat minua, on seuraava:
4 Eikö meillä ole valta syödä ja juoda?
5 Eikö meillä ole valta kuljettaa sisarta vaimona, niin kuin muut apostolit ja Herran veljet ja Keefas tekevät?
6 Vai ainoastaanko Barnabaalla ja minulla ei ole valtaa olla tekemättä ansiotyötä?
7 Kuka palvelee milloinkaan sotilaana omalla kustannuksellaan? Kuka istuttaa viinitarhan eikä syö sen hedelmää? Tai kuka paimentaa laumaa eikä nauti lauman maitoa?
8 Puhunko tätä inhimillisten mittapuiden mukaan? Vai eikö Laissakin sanota tätä?
9 Onhan Mooseksen lakiin kirjoitettu: ”Et saa sitoa viljaa puivan sonnin suuta.” Sonneistako Jumala huolehtii?
10 Vai sanooko hän sen yksinomaan meidän tähtemme? Meidän tähtemmehän se kirjoitettiin, koska kyntömiehen pitää kyntää toivossa ja puimamiehen puida osalliseksi pääsemisen toivossa.
11 Jos me olemme kylväneet teille sitä, mikä on hengellistä, niin onko jotakin suurta, jos me niitämme teiltä sitä, mikä on lihaa varten?
12 Jos toisilla osaltaan on tällainen valta teihin, niin eikö paljon enemmän meillä? Emme kuitenkaan ole käyttäneet tätä valtaa, vaan kestämme kaiken, jottemme aiheuttaisi mitään estettä Kristusta koskevalle hyvälle uutiselle.
13 Ettekö tiedä, että pyhiä velvollisuuksia suorittavat miehet syövät sitä, mikä on temppelin, ja ne, jotka alinomaa palvelevat alttarin ääressä, saavat itselleen osuuden alttarin ohella?
14 Näin Herra myös määräsi hyvää uutista julistavat elämään hyvästä uutisesta.
15 Mutta minä en ole käyttänyt hyväkseni ainoatakaan näistä järjestelyistä. En ole kirjoittanutkaan tätä siksi, että niin tulisi käydä minun tapauksessani, sillä parempi minun olisi kuolla kuin... kukaan ei tee tyhjäksi ylpeilyni syytä!
16 Jos näet julistan hyvää uutista, niin se ei ole minulle ylpeilyn syy, sillä minun täytyy se tehdä. Todellakin, voi minua, jos en julistaisi hyvää uutista!
17 Jos teen tätä vapaasta tahdostani, niin minulla on palkka, mutta jos teen sitä vasten tahtoani, niin minulle on kuitenkin uskottu taloudenhoito.
18 Mikä siis on palkkani? Se, että hyvää uutista julistaessani voin tarjota hyvää uutista maksutta ollakseni käyttämättä valtaani hyvän uutisen yhteydessä väärin.
19 Sillä vaikka olen vapaa kaikista, olen tehnyt itseni kaikkien orjaksi voittaakseni sitä useampia.
20 Ja niin minusta tuli juutalaisille kuin juutalainen voittaakseni juutalaisia; lain alaisille minusta tuli kuin lain alainen, vaikka itse en ole lain alainen, voittaakseni lain alaiset.
21 Ilman lakia oleville minusta tuli kuin ilman lakia oleva, vaikka en ole ilman lakia Jumalaan nähden, vaan lain alainen Kristukseen nähden, voittaakseni ilman lakia olevat.
22 Heikoille minusta tuli heikko voittaakseni heikot. Minusta on tullut kaikkea kaikenlaisille ihmisille pelastaakseni kaikin keinoin muutamia.
23 Mutta kaiken minä teen hyvän uutisen tähden päästäkseni siitä toisten kanssa osalliseksi.
24 Ettekö tiedä, että ne, jotka juoksevat kilpajuoksussa, tosin kaikki juoksevat, mutta vain yksi saa palkinnon? Juoskaa siten, että voitte saavuttaa sen.
25 Sitä paitsi jokainen kilpailuun osallistuva harjoittaa itsehillintää kaikessa, he tietysti saadakseen turmeltuvan kruunun, mutta me turmeltumattoman.
26 Siksi minä en juokse epävarmalla tavalla; en suuntaa iskujani sillä tavalla kuin hosuisin ilmaan,
27 vaan minä kuritan lyönnein ruumistani ja johdatan sitä kuin orjaa, etten itse toisille saarnattuani tulisi mitenkään kelpaamattomaksi.
1 korinttilaisille 10
10 En näet tahdo teidän olevan tietämättömiä siitä, veljet, että esi-isämme olivat kaikki pilven alla ja kulkivat kaikki meren halki
2 ja tulivat kaikki kastetuiksi Moosekseen pilven ja meren välityksellä
3 ja söivät kaikki samaa hengellistä ruokaa
4 ja joivat kaikki samaa hengellistä juomaa. Sillä he joivat siitä hengellisestä kalliosta, joka heitä seurasi, ja se kallio tarkoitti Kristusta.
5 Siitä huolimatta Jumala ei ilmaissut useimmille heistä hyväksymystään, sillä he lakosivat erämaahan.
6 Mutta näistä seikoista tuli meille esimerkkejä, jottei meistä tulisi sellaisia, jotka haluavat pahaa, niin kuin he halusivat.
7 Älkääkä tulko epäjumalanpalvelijoiksi, niin kuin jotkut heistä tulivat, kuten on kirjoitettu: ”Kansa istui syömään ja juomaan, ja he nousivat pitämään hauskaa.”
8 Älkäämme liioin harjoittako haureutta, niin kuin jotkut heistä syyllistyivät haureuteen ja kaatuivat, kaksikymmentäkolmetuhatta heistä yhtenä päivänä.
9 Älkäämme myöskään panko Jehovaa koetukselle, niin kuin jotkut heistä panivat hänet koetukselle ja saivat surmansa käärmeiden välityksellä.
10 Älkääkä olko nurisijoita, niin kuin jotkut heistä nurisivat ja saivat surmansa tuhoojan välityksellä.
11 Mutta nämä kohtasivat heitä toistuvasti esimerkkeinä, ja ne kirjoitettiin varoitukseksi meille, joille asiainjärjestelmien loput ovat saapuneet.
12 Varokoon siis se, joka luulee seisovansa, ettei hän kaadu.
13 Teitä ei ole kohdannut muu kiusaus kuin se, mikä on yleistä ihmisille. Mutta Jumala on uskollinen, eikä hän anna kiusata teitä yli kestokykynne, vaan kiusauksen ohella hän valmistaa myös poispääsytien voidaksenne kestää sen.
14 Sen tähden, rakkaani, paetkaa epäjumalanpalvelusta.
15 Puhun kuin tarkkanäköisille ihmisille; arvostelkaa itse mitä sanon.
16 Siunauksen malja, jonka siunaamme, eikö se ole osallisuutta Kristuksen vereen? Leipä, jonka taitamme, eikö se ole osallisuutta Kristuksen ruumiiseen?
17 Koska on yksi leipä, niin me, vaikka meitä on monta, olemme yksi ruumis, sillä me kaikki otamme osaa tuohon yhteen leipään.
18 Katsokaa sitä, mikä on Israel lihallisessa suhteessa: Eivätkö ne, jotka syövät teurasuhreja, ole osallisia alttarin kanssa?
19 Mitä minun siis pitää sanoa? Ettäkö se, mikä uhrataan epäjumalalle, on jotakin, tai että epäjumala on jotakin?
20 Ei, vaan sanon, että mitä kansakunnat uhraavat, sen ne uhraavat demoneille eivätkä Jumalalle, enkä tahdo teidän tulevan osallisiksi demonien kanssa.
21 Ette voi juoda Jehovan maljaa ja demonien maljaa, ette voi ottaa osaa ”Jehovan pöytään” ja demonien pöytään.
22 Vai ”yllytämmekö Jehovan mustasukkaisuuteen”? Emme kai ole häntä voimakkaampia?
23 Kaikki on luvallista, mutta kaikki ei ole edullista. Kaikki on luvallista, mutta kaikki ei rakenna.
24 Älköön kukaan etsikö omaa etuaan, vaan jatkuvasti toisen etua.
25 Syökää yhä kaikkea, mitä lihakaupassa myydään, kyselemättä mitään omantuntonne vuoksi,
26 sillä ”Jehovan on maa ja kaikki, mitä siinä on”.
27 Jos joku ei-uskovista kutsuu teitä ja te tahdotte mennä, niin ryhtykää syömään kaikkea, mitä eteenne pannaan, kyselemättä mitään omantuntonne vuoksi.
28 Mutta jos joku sanoisi teille: ”Tämä on uhriksi uhrattua”, niin jättäkää syömättä sen henkilön vuoksi, joka toi sen ilmi, ja omantunnon vuoksi.
29 Sanon: ”Omantunnon”, en sinun, vaan tuon toisen. Sillä miksi toisen omantunnon pitäisi tuomita minun vapauteni?
30 Jos minä otan osaa kiitoksin, niin miksi minua herjataan siitä, mistä minä kiitän?
31 Niinpä siis, syöttepä tai juotte tai teette mitä muuta tahansa, tehkää kaikki Jumalan kunniaksi.
32 Pitäkää jatkuvasti vaari siitä, ettei teistä tule kompastumisen aiheita juutalaisille enempää kuin kreikkalaisillekaan eikä Jumalan seurakunnalle,
33 niin kuin minäkin olen mieliksi kaikille kaikessa enkä etsi omaa etuani, vaan monien, jotta he pelastuisivat.
1 korinttilaisille 11
11 Tulkaa minun jäljittelijöikseni, niin kuin minä olen Kristuksen jäljittelijä.
2 Kiitän teitä nyt siksi, että muistatte minua kaikessa ja pidätte kiinni perinteistä sellaisina kuin ne teille välitin.
3 Mutta tahdon teidän tietävän, että Kristus on jokaisen miehen pää, mutta mies on naisen pää, kun taas Jumala on Kristuksen pää.
4 Jokainen mies, joka rukoilee tai profetoi pitäen jotakin päässään, saattaa päänsä häpeään,
5 mutta jokainen nainen, joka rukoilee tai profetoi pää peittämättömänä, saattaa päänsä häpeään, sillä se on sama kuin jos hän olisi nainen, jonka pää on ajeltu paljaaksi.
6 Sillä jos nainen ei peitä itseään, niin olkoot hänen hiuksensakin lyhyeksi leikatut; mutta jos naiselle on häpeällistä, että hänen hiuksensa ovat lyhyeksi leikatut tai pois ajetut, niin hän peittäköön itsensä.
7 Sillä miehen ei pidä peittää päätään, koska hän on Jumalan kuva ja kunnia, mutta nainen on miehen kunnia.
8 Sillä mies ei ole naisesta, vaan nainen miehestä,
9 ja lisäksi miestä ei luotu naisen tähden, vaan nainen miehen tähden.
10 Sen vuoksi naisella pitää olla vallan merkki päässään enkelien takia.
11 Sitä paitsi Herran yhteydessä ei ole naista ilman miestä eikä miestä ilman naista.
12 Sillä niin kuin nainen on miehestä, niin myös mies on naisen kautta, mutta kaikki on Jumalasta.
13 Ratkaiskaa itse: onko naisen sopivaa rukoilla Jumalaa peittämättömänä?
14 Eikö itse luonto opeta teille, että jos miehellä on pitkä tukka, se on hänelle häpeäksi,
15 mutta jos naisella on pitkä tukka, se on hänelle kunniaksi? Sillä hänen tukkansa on annettu hänelle päähineen sijaan.
16 Jos kuitenkin joku näyttää kiistelevän jonkin toisen tavan puolesta, niin meillä ei ole muuta, eikä Jumalan seurakunnilla.
17 Mutta näitä ohjeita antaessani en kiitä teitä, sillä kokoontumisenne ei johda parempaan, vaan pahempaan.
18 Sillä ensiksikin kuulen, että kun te kokoonnutte seurakunnassa, keskuudessanne on jakaumia, ja osaksi uskon sen.
19 Sillä täytyyhän keskuudessanne olla lahkojakin, jotta hyväksytyt tulisivat myös ilmeisiksi joukossanne.
20 Sen tähden, kun te kokoonnutte yhteen paikkaan, ei ole mahdollista syödä Herran illallista.
21 Sillä kun syötte sitä, kukin nauttii oman illallisensa ensin, niin että toinen on nälkäinen mutta toinen päihdyksissä.
22 Onhan teillä taloja syömistä ja juomista varten, eikö niin? Vai halveksitteko Jumalan seurakuntaa ja saatatte ne, joilla ei ole mitään, häpeämään? Mitä minun pitäisi sanoa teille? Pitäisikö minun kiittää teitä? Tässä kohden en kiitä.
23 Sillä minä sain Herralta sen, minkä myös välitin teille, että Herra Jeesus sinä yönä, jona hänen oli määrä joutua luovutettavaksi, otti leivän,
24 ja esitettyään kiitoksen hän taittoi sen ja sanoi: ”Tämä tarkoittaa minun ruumistani, joka on teidän puolestanne. Tehkää tämä toistuvasti minun muistokseni.”
25 Samoin hän menetteli maljankin suhteen nautittuaan illallisen ja sanoi: ”Tämä malja tarkoittaa uutta liittoa minun vereni perusteella. Niin usein kuin sitä juotte, tehkää tämä toistuvasti minun muistokseni.”
26 Sillä niin usein kuin syötte tätä leipää ja juotte tätä maljaa, te julistatte Herran kuolemaa, kunnes hän saapuu.
27 Näin ollen se, joka syö tätä leipää tai juo Herran maljaa arvottomasti, tulee olemaan syyllinen Herran ruumiiseen ja vereen nähden.
28 Hyväksyköön ihminen ensin itsensä tarkan tutkistelun jälkeen ja niin syököön leivästä ja juokoon maljasta.
29 Sillä se, joka syö ja juo, syö ja juo tuomion itseään vastaan, ellei hän erota ruumista.
30 Sen vuoksi monet teidän joukossanne ovat heikkoja ja sairaalloisia, ja useat nukkuvat kuolemassa.
31 Mutta jos erottaisimme, mitä itse olemme, meitä ei tuomittaisi.
32 Mutta kun meitä tuomitaan, niin Jehova kurittaa meitä, jotta meille ei langetettaisi tuomiota maailman kanssa.
33 Kun siis, veljeni, kokoonnutte syömään sitä, odottakaa toisianne.
34 Jos jollakulla on nälkä, syököön kotona, jottette kokoontuisi tuomioksenne. Mutta muut asiat järjestän, kun pääsen sinne.
1 korinttilaisille 12
12 Hengellisistä lahjoista en tahdo, veljet, teidän olevan tietämättömiä.
2 Te tiedätte, että kun olitte kansakuntien ihmisiä, teitä johdateltiin pois noiden äänettömien epäjumalien luo niin kuin teitä satuttiin johdattamaan.
3 Siksi tahtoisin teidän tietävän, ettei kukaan puhuessaan Jumalan hengen vaikutuksesta sano: ”Jeesus on kirottu!” eikä kukaan voi sanoa: ”Jeesus on Herra!” muutoin kuin pyhän hengen vaikutuksesta.
4 On moninaisia lahjoja mutta sama henki,
5 ja on moninaisia palveluksia ja kuitenkin sama Herra,
6 ja on moninaisia toimintoja, ja kuitenkin sama Jumala saa aikaan kaikki toiminnat kaikissa.
7 Mutta hengen ilmentymä annetaan kullekin hyödyllisessä tarkoituksessa.
8 Esimerkiksi yhdelle annetaan hengen välityksellä viisauden puhuminen, toiselle tiedon puhuminen saman hengen mukaan,
9 toiselle usko saman hengen avulla, toiselle parantamislahjoja sen yhden hengen avulla,
10 toiselle taas voimatekojen toiminnat, toiselle profetoiminen, toiselle tarkkanäköisyys henkeytettyjen ilmausten suhteen, toiselle eri kieliä ja toiselle kielten tulkitseminen.
11 Mutta kaikki nämä toiminnat saa aikaan yksi ja sama henki, joka jakelee kullekin erikseen niin kuin se tahtoo.
12 Sillä niin kuin ruumis on yksi, mutta siinä on monta jäsentä, ja kaikki tuon ruumiin jäsenet, vaikka niitä on monta, ovat yksi ruumis, niin on Kristuskin.
13 Sillä totisesti meidät kaikki kastettiin yhdellä hengellä yhdeksi ruumiiksi, olimmepa juutalaisia tai kreikkalaisia, orjia tai vapaita, ja meidät kaikki saatettiin juomaan yhtä henkeä.
14 Sillä eihän ruumiskaan ole yksi jäsen, vaan monta.
15 Jos jalka sanoisi: ”Koska en ole käsi, en kuulu ruumiiseen”, niin ei se tästä syystä ole ruumiiseen kuulumaton.
16 Ja jos korva sanoisi: ”Koska en ole silmä, en kuulu ruumiiseen”, niin ei se tästä syystä ole ruumiiseen kuulumaton.
17 Jos koko ruumis olisi silmää, missä olisi kuulo? Jos se olisi kokonaan kuuloa, missä olisi hajuaisti?
18 Mutta nyt Jumala on asettanut jäsenet ruumiiseen, kunkin niistä, niin kuin hän on tahtonut.
19 Jos ne kaikki olisivat yhtä jäsentä, missä olisi ruumis?
20 Mutta nyt niitä on monta jäsentä, kuitenkin yksi ruumis.
21 Silmä ei voi sanoa kädelle: ”En tarvitse sinua” eikä taas pää jaloille: ”En tarvitse teitä.”
22 Sen sijaan on paljon ennemmin niin, että ne ruumiin jäsenet, jotka näyttävät heikommilta, ovat välttämättömiä,
23 ja ne ruumiin osat, joiden ajattelemme olevan vähemmän kunniallisia, me ympäröimme runsaammalla kunnialla, ja niin meidän hävettävillä ruumiinosillamme on sitä runsaampi miellyttävyys,
24 jota vastoin miellyttävät ruumiinosamme eivät tarvitse mitään. Jumala on kuitenkin pannut ruumiin kokoon ja suonut runsaammin kunniaa sille ruumiinosalle, jolla oli puutetta,
25 niin ettei ruumiissa olisi mitään jakaumaa, vaan että sen jäsenet pitäisivät samaa huolta toisistaan.
26 Ja jos yksi jäsen kärsii, niin kaikki toiset jäsenet kärsivät sen kanssa, tai jos jollekin jäsenelle annetaan kunniaa, niin kaikki toiset jäsenet iloitsevat sen kanssa.
27 Nyt te olette Kristuksen ruumis ja yksilöinä jäseniä.
28 Ja Jumala on asettanut eri henkilöitä seurakuntaan: ensiksi apostoleita, toiseksi profeettoja, kolmanneksi opettajia; sen jälkeen voimatekoja, sen jälkeen parantamislahjoja; auttamispalveluksia, johtamiskykyjä, eri kieliä.
29 Eiväthän kaikki ole apostoleita? Eiväthän kaikki ole profeettoja? Eiväthän kaikki ole opettajia? Eiväthän kaikki tee voimatekoja?
30 Eihän kaikilla ole parantamislahjoja? Eiväthän kaikki puhu kielillä? Eiväthän kaikki ole tulkkeja?
31 Mutta tavoitelkaa palavan innokkaasti suurempia lahjoja. Ja vielä osoitan teille verrattoman tien.
1 korinttilaisille 13
13 Jos minä puhun ihmisten ja enkelien kielillä, mutta minulla ei ole rakkautta, minusta on tullut kumiseva pronssi tai kalskahteleva symbaali.
2 Ja jos minulla on profetoimisen lahja ja olen perehtynyt kaikkiin pyhiin salaisuuksiin ja kaikkeen tietoon ja jos minulla on kaikki usko, niin että voin siirtää vuoria, mutta minulla ei ole rakkautta, en ole mitään.
3 Ja jos annan kaiken omaisuuteni ravitakseni toisia ja jos luovutan ruumiini voidakseni ylpeillä, mutta minulla ei ole rakkautta, en hyödy mitään.
4 Rakkaus on pitkämielinen ja huomaavainen. Rakkaus ei ole mustasukkainen, se ei kerskaile, ei pöyhisty,
5 ei käyttäydy sopimattomasti, ei etsi omia etujaan, ei ärsyynny. Se ei pidä kirjaa pahasta.
6 Se ei iloitse epävanhurskaudesta, vaan iloitsee totuudesta.
7 Kaikki se peittää, kaikki se uskoo, kaikki se toivoo, kaikki se kestää.
8 Rakkaus ei koskaan häviä. Mutta mikäli on profetoimislahjoja, ne tulevat poistumaan; mikäli on kieliä, ne tulevat lakkaamaan; mikäli on tietoa, se tulee poistumaan.
9 Sillä meillä on osittainen tieto, ja me profetoimme osittaisesti,
10 mutta kun saapuu se, mikä on täydellistä, niin poistuu se, mikä on osittaista.
11 Kun olin lapsi, niin puhuin kuin lapsi, ajattelin kuin lapsi, järkeilin kuin lapsi, mutta nyt kun olen tullut mieheksi, olen pannut pois lapsen ominaispiirteet.
12 Sillä nykyään me näemme himmeät ääriviivat metallipeilistä, mutta silloin kasvoista kasvoihin. Nykyään tunnen osittaisesti, mutta silloin tunnen täsmällisesti, niin kuin minutkin täsmällisesti tunnetaan.
13 Nyt pysyvät kuitenkin usko, toivo, rakkaus, nämä kolme, mutta suurin näistä on rakkaus.
1 korinttilaisille 14
14 Pyrkikää rakkauteen, mutta tavoitelkaa palavan innokkaasti hengellisiä lahjoja, mieluummin kuitenkin sitä että profetoisitte.
2 Sillä se, joka puhuu jollakin kielellä, ei puhu ihmisille, vaan Jumalalle, sillä kukaan ei kuuntele, vaan hän puhuu pyhiä salaisuuksia hengen vaikutuksesta.
3 Mutta se, joka profetoi, rakentaa ja rohkaisee ja lohduttaa ihmisiä puheellaan.
4 Se, joka puhuu jollakin kielellä, rakentaa itseään, mutta se, joka profetoi, rakentaa seurakuntaa.
5 Tahtoisin tosin teidän kaikkien puhuvan kielillä, mutta pidän parempana, että profetoitte. Profetoiva onkin suurempi kuin kielillä puhuva, ellei tämä myös tulkitse, jotta seurakunta saisi rakennusta.
6 Mutta jos nyt, veljet, tulisin puhumaan teille kielillä, niin miten minä teitä hyödyttäisin, ellen puhuisi teille joko ilmestystä tai tietoa tai profetiaa tai opetusta käyttäen?
7 Elottomat esineethän antavat äänen, olkoonpa kyseessä huilu tai harppu; ellei se saa aikaan erotusta sävelten välille, mistä tiedetään, mitä huilulla tai harpulla soitetaan?
8 Sillä totisesti jos trumpetti kaiuttaa epäselvän kutsun, kuka valmistautuu taisteluun?
9 Samoin jos tekään ette esitä kielellä helposti ymmärrettävää puhetta, mistä tiedetään, mitä puhutaan? Tehän puhutte ilmaan.
10 Maailmassa voi olla niin monenlaisia puheääniä, ja kuitenkaan ei yksikään ole vailla merkitystä.
11 Ellen siis ymmärrä puheäänen sisällystä, niin minä olen puhuvalle vieraskielinen, ja puhuva on minulle vieraskielinen.
12 Niin tekin, koska palavan innokkaasti haluatte hengen lahjoja, tavoitelkaa sitä, että teillä on niitä runsaasti seurakunnan rakennukseksi.
13 Siksi rukoilkoon se, joka puhuu jollakin kielellä, että hän voisi tulkita.
14 Sillä jos rukoilen jollakin kielellä, niin minun hengen lahjani rukoilee, mutta ymmärrykseni on hedelmätön.
15 Mitä siis pitää tehdä? Olen rukoileva hengen lahjalla, mutta olen rukoileva myös ymmärrystä käyttäen. Olen laulava ylistystä hengen lahjalla, mutta olen laulava ylistystä myös ymmärrystä käyttäen.
16 Miten muussa tapauksessa, jos ylistät hengen lahjalla, tavallisen ihmisen paikalla istuva voi sanoa ”aamen” sinun kiitokseesi, koska hän ei tiedä mitä sanot?
17 Sinä tosin esität kiitoksen hyvin, mutta tuo toinen ei rakennu.
18 Kiitän Jumalaa siitä, että puhun useammilla kielillä kuin kukaan teistä.
19 Siitä huolimatta tahtoisin seurakunnassa mieluummin puhua viisi sanaa ymmärrystäni käyttäen, jotta voisin myös opettaa muita suullisesti, kuin kymmenentuhatta sanaa jollakin kielellä.
20 Veljet, älkää tulko lapsukaisiksi ymmärryskyvyltänne, vaan olkaa lapsia pahuuteen katsoen, mutta ymmärryskyvyltä tulkaa täysikasvuisiksi.
21 Lakiin on kirjoitettu: ”’Vierasmaalaisten kielillä ja vieraiden huulilla minä olen puhuva tälle kansalle, eikä se sittenkään ota minusta vaarin’, sanoo Jehova.”
22 Kielet eivät siis ole merkiksi uskoville, vaan ei-uskoville, jota vastoin profetoiminen ei ole ei-uskoville, vaan uskoville.
23 Sen tähden jos koko seurakunta kokoontuu yhteen paikkaan ja kaikki puhuvat kielillä, mutta tavallisia ihmisiä tai ei-uskovia tulee sisään, niin eivätkö he sano, että te olette hulluja?
24 Mutta jos te kaikki olette profetoimassa ja joku ei-uskova tai tavallinen ihminen tulee sisään, niin he kaikki ojentavat häntä, kaikki tutkivat häntä tarkkaan;
25 hänen sydämensä salaisuudet tulevat ilmeisiksi, niin että hän lankeaa kasvoilleen ja palvoo Jumalaa ja julistaa: ”Jumala on todella teidän keskuudessanne.”
26 Mitä siis on tehtävä, veljet? Kun kokoonnutte, niin yhdellä on psalmi, toisella on opetus, toisella on ilmestys, toisella on kieli, toisella on tulkitseminen. Kaikki tapahtukoon rakennukseksi.
27 Ja jos joku puhuu jollakin kielellä, rajoittukoon se kahteen tai enintään kolmeen ja tapahtukoon vuorotellen, ja joku tulkitkoon.
28 Mutta ellei tulkkia ole, niin pysyköön hän vaiti seurakunnassa ja puhukoon itselleen ja Jumalalle.
29 Edelleen, puhukoon kaksi tai kolme profeettaa, ja muut ottakoot selville merkityksen.
30 Mutta jos jollekulle toiselle siellä istuvalle tulee ilmestys, niin pysyköön ensimmäinen vaiti.
31 Te voitte näet kaikki profetoida yksitellen, jotta kaikki oppisivat ja kaikki rohkaistuisivat.
32 Ja profeettojen tulee valvoa profeetoilla olevia hengen lahjoja.
33 Sillä ei Jumala ole epäjärjestyksen, vaan rauhan Jumala. Niin kuin kaikissa pyhien seurakunnissa,
34 pysykööt naiset vaiti seurakunnissa, sillä heidän ei sallita puhua, vaan olkoot he alamaisia, kuten Laki sanoo.
35 Jos he sitten tahtovat oppia jotakin, niin kysykööt omalta mieheltään kotona, sillä naisen on häpeällistä puhua seurakunnassa.
36 Mitä? Teiltäkö Jumalan sana tuli, vai saapuiko se ainoastaan teille saakka?
37 Jos joku ajattelee olevansa profeetta tai hengen lahjan saanut, niin tunnustakoon hän sen, mitä teille kirjoitan, koska se on Herran käsky.
38 Mutta jos joku on tietämätön, hän pysyy tietämättömänä.
39 Tavoitelkaa siis, veljeni, palavan innokkaasti profetoimista älkääkä kuitenkaan kieltäkö puhumasta kielillä.
40 Mutta kaikki tapahtukoon säädyllisesti ja järjestelyn mukaan.
1 korinttilaisille 15
15 Teen nyt tunnetuksi teille, veljet, sen hyvän uutisen, jonka teille julistin, jonka myös saitte, jossa myös pysytte
2 ja jonka välityksellä myös pelastutte sen puheen avulla, jolla julistin teille hyvää uutista, jos pidätte siitä kiinni, ellette nimittäin suotta tulleet uskoviksi.
3 Välitin näet teille ensimmäisten asioiden joukossa sen, minkä minäkin sain, että Kristus kuoli meidän syntiemme edestä Raamatun kirjoitusten mukaan
4 ja että hänet haudattiin ja että hänet on herätetty kolmantena päivänä Raamatun kirjoitusten mukaan
5 ja että hän näyttäytyi Keefaalle, sitten niille kahdelletoista.
6 Sen jälkeen hän näyttäytyi yhdellä kertaa yli viidellesadalle veljelle, joista useimmat ovat vielä nytkin elossa, mutta jotkut ovat nukahtaneet pois.
7 Sen jälkeen hän näyttäytyi Jaakobille, sitten kaikille apostoleille,
8 mutta kaikkein viimeiseksi hän näyttäytyi minullekin, ikään kuin ennenaikaisesti syntyneelle.
9 Sillä minä olen vähäisin apostoleista enkä ole kelvollinen siihen, että minua kutsuttaisiin apostoliksi, koska vainosin Jumalan seurakuntaa.
10 Mutta Jumalan ansaitsemattomasta hyvyydestä olen se mikä olen. Ja hänen ansaitsematon hyvyytensä, joka kohdistui minuun, ei osoittautunut turhaksi, vaan näin vaivaa enemmän kuin he kaikki, en kuitenkaan minä, vaan Jumalan ansaitsematon hyvyys, joka on minun kanssani.
11 Mutta olenpa minä tai ovatpa he, niin me saarnaamme, ja niin te olette uskoneet.
12 Mutta jos Kristuksesta saarnataan, että hänet on herätetty kuolleista, kuinka jotkut teidän keskuudessanne sanovat, ettei kuolleiden ylösnousemusta ole?
13 Ellei kuolleiden ylösnousemusta tosiaankaan ole, ei Kristustakaan ole herätetty.
14 Mutta ellei Kristusta ole herätetty, niin saarnaamisemme on varmasti turhaa ja uskomme on turhaa.
15 Lisäksi meidät todetaan myös vääriksi Jumalan todistajiksi, koska olemme todistaneet Jumalaa vastaan, että hän herätti Kristuksen, jota hän ei kuitenkaan herättänyt, ellei kuolleita kerran herätetä.
16 Sillä jos kuolleita ei herätetä, ei Kristustakaan ole herätetty.
17 Edelleen, jos Kristusta ei ole herätetty, teidän uskonne on hyödytön; te olette vielä synneissänne.
18 Vieläpä nekin, jotka ovat nukahtaneet pois Kristuksen yhteydessä, ovat tuhoutuneet.
19 Jos olemme panneet toivomme Kristukseen vain tässä elämässä, olemme kaikista ihmisistä säälittävimpiä.
20 Mutta nyt Kristus on herätetty kuolleista, ensi hedelmänä niistä, jotka ovat nukahtaneet pois.
21 Sillä koska kuolema on ihmisen kautta, niin kuolleiden ylösnousemuskin on ihmisen kautta.
22 Sillä niin kuin kaikki kuolevat Aadamissa, niin myös kaikki tullaan tekemään eläviksi Kristuksessa.
23 Mutta kukin omassa luokassaan: Kristus ensi hedelmänä, sen jälkeen Kristukselle kuuluvat hänen läsnäolonsa aikana.
24 Sitten tulee loppu, kun hän luovuttaa valtakunnan Jumalalleen ja Isälleen tehtyään tyhjäksi kaiken hallituksen ja kaiken vallan ja voiman.
25 Sillä hänen täytyy hallita kuninkaana, kunnes Jumala on pannut kaikki viholliset hänen jalkojensa alle.
26 Viimeisenä vihollisena tehdään tyhjäksi kuolema.
27 Sillä Jumala ”alisti kaiken hänen jalkojensa alle”. Mutta kun hän sanoo, että ’kaikki on alistettu’, niin on selvää, että poikkeuksena on se, joka alisti kaiken hänen alaisuuteensa.
28 Mutta kun kaikki on alistettu hänen alaisuuteensa, sitten Poika itsekin alistuu hänen alaisuuteensa, joka alisti hänen alaisuuteensa kaiken, jotta Jumala olisi kaikki jokaiselle.
29 Mitä muuten ne tulevat tekemään, joita kastetaan sitä varten että olisivat kuolleita? Jos kuolleita ei kerran herätetä, miksi heitäkään kastetaan sitä varten että olisivat sellaisia?
30 Miksi mekään olemme vaarassa joka hetki?
31 Päivittäin olen vastakkain kuoleman kanssa. Tämän minä vakuutan sen riemun kautta, joka minulla on teistä, veljet, Kristuksessa Jeesuksessa, meidän Herrassamme.
32 Jos olen ihmisten tavoin taistellut petojen kanssa Efesoksessa, mitä hyötyä minulle siitä on? Jos kuolleita ei herätetä, niin ”syökäämme ja juokaamme, sillä huomenna me kuolemme”.
33 Älkää eksykö. Huono seura turmelee hyödylliset tavat.
34 Raitistukaa vanhurskaalla tavalla älkääkä harjoittako syntiä, sillä jotkut ovat vailla Jumalan tuntemusta. Puhun saadakseni teidät häpeämään.
35 Kuitenkin joku sanoo: ”Miten kuolleet herätetään? Millaisessa ruumiissa he oikein tulevat?”
36 Sinä järjetön! Sitä, minkä sinä kylvät, ei tehdä eläväksi, ellei se ensin kuole,
37 ja mitä tulee siihen, mitä kylvät, niin et kylvä sitä vartta, joka sitten kehittyy, vaan paljaan jyvän, kenties vehnän tai minkä muun tahansa,
38 mutta Jumala antaa sille varren, niin kuin hän on tahtonut, ja kullekin siemenistä sen oman varren.
39 Ei kaikki liha ole samaa lihaa, vaan yhtä on ihmisten ja toista on karjan liha ja toista lintujen liha ja toista kalojen.
40 Ja on taivaallisia ruumiita ja maallisia ruumiita, mutta taivaallisten ruumiiden kirkkaus on yhtä lajia ja maallisten ruumiiden eri lajia.
41 Auringon kirkkaus on yhtä lajia ja kuun kirkkaus on toista ja tähtien kirkkaus toista; tähti näet eroaa tähdestä kirkkaudeltaan.
42 Sellainen on myös kuolleiden ylösnousemus. Kylvetään turmeltuvuudessa, herätetään turmeltumattomuudessa.
43 Kylvetään kunniattomuudessa, herätetään kirkkaudessa. Kylvetään heikkoudessa, herätetään voimassa.
44 Kylvetään aineellinen ruumis, herätetään hengellinen ruumis. Jos on aineellinen ruumis, on myös hengellinen.
45 Niin on myös kirjoitettu: ”Ensimmäisestä ihmisestä Aadamista tuli elävä sielu.” Viimeisestä Aadamista tuli elämää antava henki.
46 Kuitenkaan ei ensimmäinen ole se, mikä on hengellistä, vaan se, mikä on aineellista; sen jälkeen se, mikä on hengellistä.
47 Ensimmäinen ihminen on maasta ja tehty tomusta; toinen ihminen on taivaasta.
48 Millainen on tomusta tehty, sellaisia ovat myös tomusta tehdyt, ja millainen on taivaallinen, sellaisia ovat myös taivaalliset.
49 Ja niin kuin meissä on ollut tomusta tehdyn kuva, niin meissä tulee olemaan myös taivaallisen kuva.
50 Mutta tämän sanon, veljet, ettei liha ja veri voi periä Jumalan valtakuntaa, eikä turmeltuvuus peri turmeltumattomuutta.
51 Katso! Sanon teille pyhän salaisuuden: Emme kaikki nukahda kuolemaan, mutta meidät kaikki muutetaan,
52 tuokiossa, silmänräpäyksessä, viimeisen trumpetin aikaan. Sillä trumpetti soi, ja kuolleet herätetään turmeltumattomina, ja meidät muutetaan.
53 Sillä tämän turmeltuvan täytyy pukeutua turmeltumattomuuteen, ja tämän kuolevaisen täytyy pukeutua kuolemattomuuteen.
54 Mutta kun tämä turmeltuva pukeutuu turmeltumattomuuteen ja tämä kuolevainen pukeutuu kuolemattomuuteen, silloin toteutuvat ne sanat, jotka on kirjoitettu: ”Kuolema on nielty iäksi.”
55 ”Kuolema, missä on voittosi? Kuolema, missä on pistimesi?”
56 Kuoleman tuottava pistin on synti, mutta synnin voima on Laki.
57 Mutta kiitos Jumalalle, sillä hän antaa meille voiton Herramme Jeesuksen Kristuksen välityksellä!
58 Näin ollen, rakkaat veljeni, tulkaa vakaiksi, järkähtämättömiksi, sellaisiksi, joilla on aina runsaasti tehtävää Herran työssä, koska tiedätte, että vaivannäkönne ei ole turhaa Herran yhteydessä.
1 korinttilaisille 16
16 Mitä nyt siihen keräykseen tulee, joka on pyhiä varten, niin tehkää tekin sillä tavoin, kuin määräsin Galatian seurakunnille.
2 Aina viikon ensimmäisenä päivänä pankoon kukin teistä kotonaan jotakin säästöön sen mukaan kuin hän menestyneekin, jottei keräyksiä tapahdu silloin kun saavun.
3 Mutta kun tulen sinne, lähetän ne, jotka te kirjeitse hyväksytte, viemään huomaavaista lahjaanne Jerusalemiin.
4 Jos taas minunkin on sopivaa lähteä sinne, niin he lähtevät sinne minun kanssani.
5 Mutta minä tulen luoksenne, kun olen mennyt Makedonian halki, sillä aion mennä Makedonian kautta,
6 ja kenties majailen tai vietän talvenkin teidän luonanne, jotta te saattaisitte minua osan matkaa, minne mennenkin.
7 En näet tahdo nähdä teitä juuri nyt läpi kulkiessani, sillä toivon viipyväni jonkin aikaa luonanne, jos Jehova sallii.
8 Mutta Efesoksessa viivyn helluntaihin asti;
9 sillä minulle on avautunut suuri ovi, joka johtaa toimintaan, mutta on monia vastustajia.
10 Jos kuitenkin Timoteus saapuu, niin katsokaa, ettei hänellä ole mitään pelättävää teidän keskuudessanne, sillä hän tekee Jehovan työtä niin kuin minäkin.
11 Älköön siis kukaan halveksuko häntä. Saattakaa häntä rauhassa osan matkaa, jotta hän tulisi tänne minun luokseni, sillä odotan häntä veljien kanssa.
12 Mitä sitten veljeemme Apollokseen tulee, niin moneen kertaan pyysin hartaasti häntä lähtemään veljien kanssa teidän luoksenne, ja kuitenkaan hän ei ollut lainkaan halukas lähtemään nyt, mutta hän tulee, kun hän saa tilaisuuden.
13 Pysykää valveilla, pysykää lujina uskossa, olkaa miehuulliset, tulkaa väkeviksi.
14 Tapahtukoot kaikki toimenne rakkaudessa.
15 Mutta minä kehotan teitä, veljet: Tehän tiedätte, että Stefanaan huonekunta on Akhaian ensi hedelmä ja että he ovat asettuneet palvelemaan pyhiä.
16 Alistukaa tekin jatkuvasti sellaisten henkilöiden alaisuuteen ja jokaisen, joka on yhteistoiminnassa ja näkee vaivaa.
17 Mutta minä iloitsen Stefanaan ja Fortunatuksen ja Akaikoksen läsnäolosta, koska he ovat korvanneet sen, että te ette ole täällä.
18 Sillä he ovat virvoittaneet minun henkeni ja teidän. Antakaa sen tähden tunnustusta sellaisille miehille.
19 Aasian seurakunnat lähettävät teille terveisiä. Aquila ja Prisca sekä heidän talossaan oleva seurakunta lähettävät teille sydämelliset terveisensä Herrassa.
20 Kaikki veljet lähettävät teille terveisiä. Tervehtikää toisianne pyhällä suudelmalla.
21 Tässä on minun tervehdykseni, Paavalin, omakätisesti.
22 Jos joku ei ole kiintynyt Herraan, hän olkoon kirottu. Oi Herramme, tule!
23 Herran Jeesuksen ansaitsematon hyvyys olkoon teidän kanssanne.
24 Olkoon minun rakkauteni teidän kaikkien kanssa Kristuksen Jeesuksen yhteydessä.
2 korinttilaisille 1
1 Paavali, Kristuksen Jeesuksen apostoli Jumalan tahdosta, ja veljemme Timoteus Korintissa olevalle Jumalan seurakunnalle sekä kaikille pyhille, jotka ovat koko Akhaiassa:
2 Olkoon teillä ansaitsematon hyvyys ja rauha Jumalalta, meidän Isältämme, ja Herralta Jeesukselta Kristukselta.
3 Siunattu olkoon meidän Herramme Jeesuksen Kristuksen Jumala ja Isä, hellän armon Isä ja kaiken lohdutuksen Jumala,
4 joka lohduttaa meitä kaikessa ahdistuksessamme, jotta me voisimme lohduttaa missä ahdistuksessa hyvänsä olevia sillä lohdutuksella, jolla Jumala lohduttaa meitä itseämme.
5 Sillä niin kuin kärsimykset Kristuksen tähden ovat meissä runsaat, niin saamamme lohdutuskin on runsas Kristuksen välityksellä.
6 Mutta jos olemme ahdistuksessa, niin se on teidän lohdutukseksenne ja pelastukseksenne, tai jos meitä lohdutetaan, niin se on teidän lohdutukseksenne, joka vaikuttaa niin, että te kestätte samat kärsimykset, joita mekin kärsimme.
7 Ja niin teihin kohdistuva toivomme on horjumaton, koska tiedämme, että niin kuin olette osalliset kärsimyksistä, samoin tulette olemaan osalliset myös lohdutuksesta.
8 Sillä me emme tahdo teidän olevan tietämättömiä, veljet, siitä ahdistuksesta, joka kohtasi meitä Aasian piirikunnassa, että me olimme äärimmäisen, ylivoimaisen painostuksen alaisina, niin että olimme hyvin epävarmoja jopa elämämme jatkumisesta.
9 Meistä tuntuikin sisimmässämme, että olimme saaneet kuolemantuomion. Tämä oli siksi, ettemme luottaisi itseemme, vaan Jumalaan, joka kuolleet herättää.
10 Niin suuresta kuin kuolemasta hän pelasti meidät ja pelastaa, ja häneen olemme panneet toivomme, että hän pelastaa meidät edelleenkin.
11 Myös te voitte osaltanne auttaa esittämällä rukouksenne meidän puolestamme, jotta monet kiittäisivät puolestamme siitä, mitä meille on huomaavaisesti annettu monien rukoilevien kasvojen ansiosta.
12 Sillä se mistä ylpeilemme on tämä, minkä omatuntomme todistaa, että me olemme vaeltaneet maailmassa, mutta aivan erityisesti teidän parissanne, pyhyydessä ja jumalisessa vilpittömyydessä, emme lihallisessa viisaudessa, vaan Jumalan ansaitsemattomassa hyvyydessä.
13 Sillä me emme todellakaan kirjoita teille muuta kuin sitä, minkä hyvin tunnette tai myös tunnustatte ja minkä toivon teidän edelleenkin tunnustavan loppuun asti,
14 niin kuin olette jossakin määrin tunnustaneetkin, että me olemme teille ylpeilyn aihe, niin kuin tekin olette meille Herramme Jeesuksen päivänä.
15 Niinpä aioin tämän luottamuksen nojalla aikaisemmin tulla luoksenne, jotta teillä olisi toinen tilaisuus iloon,
16 ja teidän kauttanne mennä Makedoniaan ja tulla takaisin Makedoniasta teidän luoksenne ja antaa teidän saattaa minua osan matkasta Juudeaan.
17 Kun minulla siis oli tällainen aikomus, niin en kai antautunut mihinkään kevytmielisyyteen? Vai päätänkö minä, minkä päätän, lihan mukaan, niin että minulla olisi ”kyllä, kyllä” ja ”ei, ei”?
18 Mutta Jumalaan voidaan luottaa, ettei meidän teille esittämämme puhe ole ”kyllä” ja silti ”ei”.
19 Sillä Jumalan Pojasta, Kristuksesta Jeesuksesta, jota me, toisin sanoen minä ja Silvanus ja Timoteus, olemme saarnanneet teidän keskuudessanne, ei tullut ”kyllä” ja silti ”ei”, vaan ”kyllä” on tullut olemaan ”kyllä” hänen tapauksessaan.
20 Sillä olipa Jumalan lupauksia miten paljon tahansa, niistä on tullut ”kyllä” hänen välityksellään. Siksi me myös hänen kauttaan sanomme ”aamen” Jumalalle kunniaksi.
21 Mutta se, joka takaa, että te ja me kuulumme Kristukselle, ja se, joka on voidellut meidät, on Jumala.
22 Hän on myös pannut sinettinsä meihin ja on antanut meille ennakkovakuuden siitä, mitä on määrä tulla, toisin sanoen hengen, sydämeemme.
23 Mutta minä kutsun Jumalan todistajaksi omaa sieluani vastaan, että teitä säästääkseni en ole vielä tullut Korinttiin.
24 Ei niin, että olemme teidän uskonne herroja, vaan me olemme työtovereita teidän iloksenne, sillä uskonne avulla te kestätte.
2 korinttilaisille 2
2 Olen näet itsekseni päättänyt olla tulematta luoksenne taas murheen vallassa.
2 Sillä jos minä teen teidät murheellisiksi, niin kukapa muu ilahduttaisi minua kuin se, jonka minä olen tehnyt murheelliseksi?
3 Niinpä kirjoitin juuri tämän, jotten saapuessani tulisi murheelliseksi niiden takia, joista minun pitäisi iloita, koska minulla on se luottamus teihin kaikkiin, että minun iloni on kaikkien teidän ilonne.
4 Sillä suuressa ahdistuksessa ja sydämen tuskassa minä kirjoitin teille monin kyynelin, en jotta tulisitte murheellisiksi, vaan jotta tuntisitte sen rakkauden, joka minulla on aivan erityisesti teihin.
5 Mutta jos joku on aiheuttanut murhetta, niin hän ei ole murehduttanut minua, vaan jossakin määrin – jotten olisi liian kova siinä mitä sanon – teitä kaikkia.
6 Tämä enemmistön antama nuhde on riittävä sellaiselle miehelle,
7 niin että teidän päinvastoin tulisi nyt huomaavaisesti antaa anteeksi ja lohduttaa häntä, jottei sellaisen miehen liiallinen murhe vain nielaisisi häntä.
8 Siksi kehotan teitä vahvistamaan rakkautenne häneen.
9 Sillä tätä varten minä myös kirjoitan saadakseni teistä selville todisteen siitä, oletteko tottelevaiset kaikessa.
10 Mitä hyvänsä te huomaavaisesti annattekin anteeksi kenelle tahansa, minäkin annan. Mitä näet minä olenkin huomaavaisesti antanut anteeksi, jos olen huomaavaisesti anteeksi antanut mitään, se on tapahtunut teidän tähtenne Kristuksen nähden,
11 jottei Saatana pääsisi meistä voitolle, sillä me emme ole tietämättömiä hänen suunnitelmistaan.
12 Kun nyt saavuin Troakseen julistamaan Kristusta koskevaa hyvää uutista ja minulle avautui ovi Herrassa,
13 en saanut huojennusta hengessäni, koska en tavannut Titusta, veljeäni, vaan jätin heille jäähyväiset ja lähdin Makedoniaan.
14 Mutta kiitos olkoon Jumalalle, joka aina johdattaa meitä voittokulkueessa Kristuksen seurassa ja tekee tuntemuksensa tuoksun havaittavaksi meidän välityksellämme joka paikassa!
15 Sillä Jumalalle me olemme Kristuksen suloinen tuoksu pelastuvien ja tuhoutuvien keskuudessa;
16 jälkimmäisille kuolemasta lähtevä haju kuolemaksi, edellisille elämästä lähtevä tuoksu elämäksi. Ja kuka on riittävän pätevä tähän?
17 Me olemme, sillä me emme ole Jumalan sanan kaupustelijoita, niin kuin monet ovat, vaan me puhumme vilpittöminä, niin, Jumalan lähettäminä, Jumalan nähden, Kristuksen seurassa.
2 korinttilaisille 3
3 Rupeammeko taas suosittelemaan itseämme? Vai tarvitsemmeko ehkä, niin kuin jotkut, suosituskirjeitä teille tai teiltä?
2 Te itse olette meidän kirjeemme, joka on kirjoitettu sydämeemme ja jonka kaikki ihmiset tuntevat ja lukevat.
3 Sillä te osoittaudutte Kristuksen kirjeeksi, jonka me palvelijoina olemme kirjoittaneet, jota ei ole kirjoitettu musteella vaan elävän Jumalan hengellä, ei kivitauluihin vaan lihatauluihin, sydämiin.
4 Tällainen luottamus Jumalaan meillä on Kristuksen kautta.
5 Emme ole kylläkään itsessämme riittävän päteviä katsomaan mitään itsestämme lähteväksi, vaan meidän riittävä pätevyytemme on lähtöisin Jumalasta,
6 joka onkin tehnyt meidät riittävän päteviksi olemaan uuden liiton palvelijoita, ei kirjoitetun lakikokoelman, vaan hengen, sillä kirjoitettu lakikokoelma tuomitsee kuolemaan, mutta henki tekee eläväksi.
7 Sitä paitsi jos se lakikokoelma, joka palveluksellaan tuottaa kuoleman ja joka kaiverrettiin kirjaimin kiviin, syntyi kirkkaudessa, niin että Israelin pojat eivät voineet katsella kiinteästi Mooseksen kasvoja hänen kasvojensa kirkkauden vuoksi, sellaisen kirkkauden, joka oli määrä poistaa,
8 niin miksi ei hengen palvelus olisi paljon enemmän kirkkaudessa?
9 Sillä jos se lakikokoelma, joka palveluksellaan tuottaa langettavan tuomion, oli loistoisa, niin paljon runsaammin vanhurskauden palveluksessa on kirkkautta.
10 Siltäkin näet, mikä on kerran tehty loistoisaksi, on tässä suhteessa riisuttu kirkkaus sen ylittävän kirkkauden tähden.
11 Sillä jos se, mikä oli määrä poistaa, tuotiin kirkkaudessa, niin paljon enemmän tulee se, mikä pysyy, olemaan kirkkaudessa.
12 Kun meillä siis on tällainen toivo, me puhumme aivan vapaasti
13 emmekä tee niin kuin Mooses, joka pani aina verhon kasvoilleen, jotta Israelin pojat eivät katselisi kiinteästi sen loppua, mikä oli määrä poistaa.
14 Mutta heidän mielensä turtui. Sillä vielä tänäkin päivänä sama verho pysyy kohottamattomana luettaessa vanhaa liittoa, koska se poistetaan Kristuksen välityksellä.
15 Vielä tänäänkin, aina kun Moosesta luetaan, verho on heidän sydämellään.
16 Mutta kun tapahtuu kääntymys Jehovan puoleen, verho otetaan pois.
17 Ja Jehova on Henki, ja missä Jehovan henki on, siellä on vapaus.
18 Ja me kaikki, samalla kun verhoamattomin kasvoin heijastamme kuin peilit Jehovan kirkkautta, muutumme samaksi kuvaksi kirkkaudesta kirkkauteen, juuri niin kuin Jehova, Henki, saa sen aikaan.
2 korinttilaisille 4
4 Sen vuoksi, koska meillä on tämä palvelus sen armon mukaan, jota meille osoitettiin, me emme lannistu,
2 vaan olemme luopuneet hävettävistä luihuuksista emmekä vaella viekkaasti emmekä väärennä Jumalan sanaa, vaan tekemällä totuuden ilmeiseksi me suosittelemme itseämme jokaisen ihmisen omalletunnolle Jumalan nähden.
3 Mutta jos se hyvä uutinen, jota julistamme, onkin verhottu, niin se on verhottu niiden keskuudessa, jotka tuhoutuvat,
4 joiden keskuudessa tämän asiainjärjestelmän jumala on sokaissut ei-uskovien mielet, jotta Kristusta, joka on Jumalan kuva, koskevan loistoisan hyvän uutisen valaistus ei säteilisi läpi.
5 Sillä me emme saarnaa itseämme, vaan Kristusta Jeesusta Herrana, ja itseämme teidän orjinanne Jeesuksen tähden.
6 Sillä Jumala on se, joka sanoi: ”Loistakoon valo pimeydestä”, ja hän on loistanut sydämeemme valaistakseen sen Jumalan loistoisalla tuntemuksella Kristuksen kasvojen välityksellä.
7 Mutta meillä on tämä aarre saviastioissa, jotta se voima, joka ylittää tavanomaisen, olisi Jumalan eikä meistä itsestämme.
8 Olemme ahtaalla joka suhteessa, mutta emme liikuntakyvyttömiksi ahdistettuja; olemme ymmällä, mutta emme tyystin umpikujassa;
9 olemme vainottuja, mutta emme pulaan jätettyjä; olemme maahan syöstyjä, mutta emme tuhottuja.
10 Aina me kestämme kaikkialla ruumiissamme Jeesuksen osaksi tullutta kuoleman tuottavaa kohtelua, jotta Jeesuksen elämäkin tulisi ilmeiseksi meidän ruumiissamme.
11 Sillä meitä, jotka elämme, saatetaan alati kasvotusten kuoleman kanssa Jeesuksen tähden, jotta Jeesuksen elämäkin tulisi ilmeiseksi meidän kuolevaisessa lihassamme.
12 Näin ollen kuolema tekee työtä meissä, mutta elämä teissä.
13 Mutta koska meillä on sama uskon henki kuin se, mistä on kirjoitettu: ”Minä uskoin, siksi puhuin”, niin mekin uskomme ja siksi puhumme,
14 koska tiedämme, että hän, joka herätti Jeesuksen, herättää meidätkin yhdessä Jeesuksen kanssa ja esittää meidät yhdessä teidän kanssanne.
15 Sillä kaikki on teidän tähtenne, jotta lisääntynyt ansaitsematon hyvyys olisi runsas paljon useampien kiitoksen vuoksi Jumalan kunniaksi.
16 Siksi me emme lannistu, vaan vaikka se ihminen, joka olemme ulkonaisesti, riutuukin pois, niin varmasti sitä ihmistä, joka olemme sisäisesti, uudistetaan päivä päivältä.
17 Sillä vaikka ahdistus on hetkellinen ja kevyt, niin se tuottaa meille kirkkauden, joka painavuudeltaan on yhä verrattomampaa ja on ikuista,
18 samalla kun emme pidä katsettamme näkyväisissä, vaan näkymättömissä. Sillä näkyväiset ovat väliaikaisia, mutta näkymättömät ovat ikuisia.
2 korinttilaisille 5
5 Sillä me tiedämme, että vaikka maallinen huoneemme, tämä teltta, hajotettaisiinkin, niin meillä on Jumalalta ikuinen rakennus taivaissa, huone joka ei ole käsin tehty.
2 Sillä tässä asuinhuoneessa me tosiaankin huokaamme ja haluamme hartaasti pukeutua siihen, mikä on meitä varten taivaasta,
3 niin ettei meitä kerran siihen pukeuduttuamme todeta alastomiksi.
4 Me näet, jotka olemme tässä teltassa, huokaamme rasittuneina, sillä emme tahdo riisua sitä, vaan pukeutua tuohon toiseen, jotta elämä nielisi sen, mikä on kuolevaista.
5 Mutta se, joka on valmistanut meidät juuri tätä varten, on Jumala, joka on antanut meille ennakkovakuuden siitä, mitä on määrä tulla, toisin sanoen hengen.
6 Me olemme sen tähden aina rohkealla mielellä ja tiedämme, että niin kauan kuin meillä on kotimme tässä ruumiissa, olemme poissa Herran luota,
7 sillä me vaellamme uskon emmekä näkemisen avulla.
8 Mutta me olemme rohkealla mielellä ja haluamme kernaasti ennemmin muuttaa pois ruumiista ja tehdä kotimme Herran luokse.
9 Siksi me myös asetamme tavoitteeksemme, että olipa kotimme hänen luonaan tai olimmepa poissa hänen luotaan, olisimme hänelle otollisia.
10 Sillä meidän kaikkien täytyy tulla ilmeisiksi Kristuksen tuomarinistuimen edessä, jotta kukin saisi palkkansa siitä, mitä ruumiin välityksellä on tehty, sen mukaan mitä hän on harjoittanut, olkoonpa se hyvää tai pahaa.
11 Koska siis tunnemme Herran pelon, me puhumme yhä ihmisille vakuuttavasti, mutta me olemme tulleet ilmeisiksi Jumalalle. Toivon kuitenkin, että olemme tulleet ilmeisiksi myös teidän omalletunnollenne.
12 Emme taas suosittele itseämme teille, vaan annamme teille aiheen ylpeillä meistä, jotta teillä olisi vastaus niille, jotka ylpeilevät ulkonäöstä, mutta eivät sydämestä.
13 Sillä jos olimme mieltä vailla, olimme Jumalan tähden; jos olemme tervemielisiä, olemme teidän tähtenne.
14 Sillä se rakkaus, joka Kristuksella on, pakottaa meitä, koska olemme päätelleet näin, että yksi kuoli kaikkien puolesta; niinpä siis kaikki olivat kuolleet;
15 ja hän kuoli kaikkien puolesta, jotta ne, jotka elävät, eivät eläisi enää itselleen, vaan hänelle, joka kuoli heidän puolestaan ja joka herätettiin.
16 Näin ollen me emme tästä lähtien tunne ketään lihan mukaan. Jos olemmekin tunteneet Kristuksen lihan mukaan, niin nyt emme varmasti enää tunne häntä siten.
17 Jos siis joku on Kristuksen yhteydessä, hän on uusi luomus; se, mikä on vanhaa, on kadonnut, katso, uutta on tullut olemassaoloon.
18 Mutta kaikki on Jumalasta, joka sovitti meidät kanssaan Kristuksen välityksellä ja antoi meille sovituksen palvelustoimen,
19 nimittäin sen, että Jumala sovitti Kristuksen välityksellä kanssaan maailman eikä laskenut heidän tililleen heidän hairahduksiaan, ja hän uskoi meille sovituksen sanan.
20 Me olemme sen tähden lähettiläitä Kristuksen sijasta, ikään kuin Jumala pyytäisi hartaasti meidän välityksellämme. Me pyydämme Kristuksen sijaisina: ”Antakaa sovittaa itsenne Jumalan kanssa.”
21 Sen, joka ei tuntenut syntiä, hän teki synniksi meidän puolestamme, jotta me tulisimme Jumalan vanhurskaudeksi hänen välityksellään.
2 korinttilaisille 6
6 Työskennellessämme yhdessä hänen kanssaan me myös pyydämme hartaasti, ettette ota vastaan Jumalan ansaitsematonta hyvyyttä ja jätä huomioon ottamatta sen tarkoitusta.
2 Sillä hän sanoo: ”Otolliseen aikaan minä kuulin sinua, ja pelastuksen päivänä minä autoin sinua.” Katso! Nyt on erityisen otollinen aika. Katso! Nyt on pelastuksen päivä.
3 Me emme millään tavalla anna aihetta kompastumiseen, jottei palvelustamme moitittaisi,
4 vaan joka suhteessa me suosittelemme itseämme Jumalan palvelijoina: suuressa kestävyydessä, ahdistuksissa, puutteissa, vaikeuksissa,
5 piestäessä, vankiloissa, levottomuuksissa, vaivannäöissä, öitä valvottaessa, ruokaa vailla oltaessa,
6 puhtaudessa, tiedossa, pitkämielisyydessä, huomaavaisuudessa, pyhässä hengessä, rakkaudessa jossa ei ole ulkokultaisuutta,
7 totuuden mukaisessa puheessa, Jumalan voimassa; oikealla ja vasemmalla puolella olevin vanhurskauden asein,
8 kunniassa ja kunniattomuudessa, huonossa maineessa ja hyvässä maineessa; eksyttäjinä ja kuitenkin totuudellisina,
9 tuntemattomina ja kuitenkin hyvin tunnettuina, kuolevina ja kuitenkin, katso, me elämme, kuritettuina emmekä kuitenkaan kuolemaan luovutettuina,
10 murehtivina mutta aina iloitsevina, köyhinä mutta monia rikkaiksi tekevinä, mitään omistamatta ja kuitenkin omistaen kaiken.
11 Suumme on avautunut teille, korinttilaiset, sydämemme on avartunut.
12 Teillä ei ole ahdasta meissä, mutta teillä on ahdasta omassa hellässä kiintymyksessänne.
13 Niinpä vastapalkkioksi – puhun kuin lapsille – avartukaa tekin.
14 Älkää iestykö epäsuhtaisesti yhteen ei-uskovien kanssa. Sillä mitä yhteyttä on vanhurskaudella ja laittomuudella? Tai mitä yhteistä on valolla ja pimeydellä?
15 Edelleen, miten sopivat yhteen Kristus ja Belial? Tai mitä osuutta uskollisella on ei-uskovan kanssa?
16 Ja miten soveltuvat yhteen Jumalan temppeli ja epäjumalat? Sillä me olemme elävän Jumalan temppeli, niin kuin Jumala sanoi: ”Minä asun heidän keskuudessaan ja vaellan heidän joukossaan, ja minä olen heidän Jumalansa, ja he tulevat olemaan minun kansani.”
17 ”’Lähtekää siksi ulos heidän keskuudestaan ja erottautukaa’, sanoo Jehova,’ja lakatkaa koskemasta epäpuhtaaseen’”; ”’ja minä otan teidät vastaan.’”
18 ”’Ja minä tulen olemaan teille isänä, ja te tulette olemaan minulle poikina ja tyttärinä’, sanoo Jehova, Kaikkivaltias.”
2 korinttilaisille 7
7 Sen tähden, rakkaat, koska meillä on nämä lupaukset, puhdistautukaamme kaikesta lihan ja hengen saastutuksesta ja täydellistäkäämme pyhyys Jumalan pelossa.
2 Antakaa meille tilaa. Emme ole tehneet vääryyttä kenellekään, emme ole turmelleet ketään, emme ole käyttäneet hyödyksemme ketään.
3 En sano tätä langettaakseni teille tuomiota. Olenhan ennenkin sanonut, että te olette sydämessämme kuollaksenne ja elääksenne meidän kanssamme.
4 Puhun teille aivan vapaasti. Minulla on teistä paljon ylpeiltävää. Olen täynnä lohdutusta, olen tulvillani iloa kaikessa ahdistuksessamme.
5 Tosin kun saavuimme Makedoniaan, ei lihamme saanut mitään huojennusta, vaan olimme edelleenkin ahdistettuja joka suhteessa: ulkopuolella taisteluja, sisällä pelkoa.
6 Mutta Jumala, joka lohduttaa alas painettuja, lohdutti meitä Tituksen läsnäololla,
7 ei kuitenkaan vain hänen läsnäolollaan, vaan myös sillä lohdutuksella, jolla hän oli teistä tullut lohdutetuksi, koskapa hän toi meille taas sanan teidän kaipauksestanne, teidän surustanne, teidän palavasta innostanne minun hyväkseni, niin että iloitsin vielä enemmän.
8 Vaikka siis murehdutinkin teitä kirjeelläni, en pahoittele sitä. Vaikka ensin pahoittelinkin sitä (näen, että tuo kirje murehdutti teitä, joskin vain hetkeksi),
9 niin nyt iloitsen, en siksi, että tulitte murheellisiksi, vaan siksi, että murheenne johti katumukseen, sillä te tulitte murheellisiksi jumalisella tavalla, jottette kärsisi missään vahinkoa meidän takiamme.
10 Sillä jumalinen murhe saa aikaan katumuksen pelastukseksi, jossa ei ole pahoittelemista, mutta maailman murhe tuottaa kuoleman.
11 Sillä katso, mitä suurta hartautta juuri tämä, että tulitte murheellisiksi jumalisella tavalla, on saanut teissä aikaan, niin, puhdistautumista, niin, närkästystä, niin, pelkoa, niin, kaipausta, niin, palavaa intoa, niin, vääryyden oikaisua! Olette joka suhteessa osoittautuneet tässä asiassa siveellisesti puhtaiksi.
12 Vaikka kirjoitin teille, en suinkaan kirjoittanut vääryyttä tehneen tähden enkä vääryyttä kärsineen tähden, vaan siksi, että teidän hartautenne meidän hyväksemme tulisi keskuudessanne ilmeiseksi Jumalan nähden.
13 Sen vuoksi olemme tulleet lohdutetuiksi. Mutta lohdutuksemme lisäksi olemme iloinneet vielä runsaammin Tituksen ilosta, koska te kaikki olette virvoittaneet hänen henkensä.
14 Sillä jos olen ylpeillen puhunut teistä jotakin hänelle, en ole joutunut häpeään, vaan niin kuin olemme puhuneet kaiken teille totuudessa, niin myös se, mistä ylpeilimme Tituksen edessä, on osoittautunut todeksi.
15 Hänen hellä kiintymyksensä on myös runsaampi teitä kohtaan, samalla kun hän muistaa teidän kaikkien tottelevaisuuden, kuinka otitte hänet vastaan peläten ja vavisten.
16 Iloitsen siitä, että voin joka suhteessa olla rohkealla mielellä teidän takianne.
2 korinttilaisille 8
8 Annamme nyt teille tiedon, veljet, siitä Jumalan ansaitsemattomasta hyvyydestä, joka on suotu Makedonian seurakunnille,
2 että erään suuren koetuksen aikana, ahdistuksen alaisuudessa, heidän ilonsa runsaus ja heidän syvä köyhyytensä panivat heidän anteliaisuutensa rikkauden uhkumaan.
3 Sillä tämä tapahtui heidän todellisen kykynsä mukaan, niin, minä todistan, yli heidän todellisen kykynsä,
4 samalla kun he omasta aloitteestaan anoivat meiltä jatkuvasti monin hartain pyynnöin huomaavaisen antamisen etua ja osallisuutta pyhille tarkoitettuun palvelukseen.
5 Eivätkä pelkästään niin kuin me olimme toivoneet, vaan ensin he antoivat itsensä Herralle ja meille Jumalan tahdosta.
6 Tämä sai meidät rohkaisemaan Titusta, että niin kuin hän oli pannut alulle tämän saman huomaavaisen antamisen teidän osaltanne, niin hänen tulisi myös saattaa se päätökseen.
7 Joka tapauksessa, niin kuin olette runsaat kaikessa: uskossa ja sanassa ja tiedossa ja kaikessa hartaudessa ja tässä meistä teihin tulleessa rakkaudessa, olkaa myös runsaat tässä huomaavaisessa antamisessa.
8 En puhu teitä käskien, vaan ottaen huomioon toisten hartauden ja koetellakseni teidän rakkautenne aitoutta.
9 Sillä te tunnette Herramme Jeesuksen Kristuksen ansaitsemattoman hyvyyden, että vaikka hän oli rikas, hän tuli köyhäksi teidän tähtenne, jotta te tulisitte rikkaiksi hänen köyhyydestään.
10 Esitänkin tässä erään ajatuksen, sillä tämä asia on teille hyödyksi, koskapa jo vuosi sitten panitte alulle sekä tekemisen että myös sen tahtomisen.
11 Saattakaa siis nyt päätökseen myös sen tekeminen, jotta niin kuin oli tahtomisalttiutta, niin se saatettaisiin myös päätökseen ottamalla siitä, mitä teillä on.
12 Sillä jos alttius on ensin, se on erityisen otollista sen mukaan mitä jollakulla on, ei sen mukaan mitä jollakulla ei ole.
13 Sillä en tarkoita, että toisilla olisi helppoa, mutta teillä vaikeaa,
14 vaan että tasauksen avulla teidän ylijäämänne juuri nyt korvaisi heidän puutteensa, jotta heidän ylijäämänsä tulisi myös korvaamaan teidän puutteenne, niin että syntyisi tasaus.
15 Niin kuin on kirjoitettu: ”Sillä, jolla oli paljon, ei ollut liian paljon, ja sillä, jolla oli vähän, ei ollut liian vähän.”
16 Kiitos olkoon nyt Jumalalle siitä, että hän on pannut saman hartauden teidän hyväksenne Tituksen sydämeen,
17 sillä hän on tosiaan vastannut rohkaisuun, mutta koska hän on hyvin harras, hän lähtee luoksenne omasta aloitteestaan.
18 Mutta hänen mukanaan lähetämme veljen, jonka hyvän uutisen yhteydessä saama kiitos on levinnyt kautta kaikkien seurakuntien.
19 Eikä siinä kaikki, vaan seurakunnat nimittivät hänet myös matkatoveriksemme tämän huomaavaisen lahjan yhteydessä, joka on meidän toimitettavanamme Herran kunniaksi ja alttiin mielemme todisteeksi.
20 Näin vältymme siltä, että kukaan moittisi meitä tämän anteliaan avustuksen yhteydessä, joka on meidän toimitettavanamme.
21 Sillä me ”pidämme huolta siitä, mikä on rehellistä, ei vain Jehovan silmissä, vaan myös ihmisten silmissä”.
22 Sitä paitsi lähetämme heidän mukanaan veljemme, jonka olemme usein koettelemalla todenneet olevan harras monissa asioissa, mutta nyt vielä paljon hartaampi, koska hänellä on suuri luottamus teihin.
23 Jos kuitenkin Tituksesta on jotakin kysyttävää, niin hän on minun kanssani osallisena ja työtoverina teidän etujenne hyväksi, tai jos veljistämme, niin he ovat seurakuntien apostoleita ja Kristuksen kunnia.
24 Osoittakaa siis heille seurakuntien kasvojen edessä todiste rakkaudestanne ja siitä, minkä suhteen me teistä ylpeilimme.
2 korinttilaisille 9
9 Tosin minun on tarpeetonta kirjoittaa teille siitä palveluksesta, joka on pyhiä varten,
2 sillä tunnen teidän alttiutenne, jonka vuoksi minä ylpeillen puhun teistä makedonialaisille, että Akhaia on ollut valmiina jo vuoden, ja teidän palava intonne on innostanut heistä suurimman osan.
3 Mutta lähetän nämä veljet, jotta ylpeilymme teistä ei osoittautuisi tässä suhteessa tyhjäksi, vaan että olisitte todella valmiit, niin kuin olen monesti sanonut teidän olevan.
4 Muutoin jos makedonialaiset jotenkin sattuisivat tulemaan kanssani ja toteaisivat, ettette ole valmiit, niin me – puhumattakaan teistä – joutuisimme häpeään tässä varmuudessamme.
5 Sen tähden pidin tarpeellisena rohkaista veljiä tulemaan luoksenne etukäteen ja toimittamaan edeltäkäsin valmiiksi aikaisemmin lupaamanne runsaan lahjan, jotta tämä olisi siten valmis runsaana lahjana eikä kuin jonakin kiristettynä.
6 Mutta tämä pätee: joka niukasti kylvää, se myös niukasti niittää, ja joka runsaasti kylvää, se myös runsaasti niittää.
7 Tehköön kukin niin kuin hän on sydämessään päättänyt, ei vastahakoisesti eikä pakosta, sillä Jumala rakastaa iloista antajaa.
8 Sitä paitsi Jumala kykenee antamaan teille runsaasti kaikkea ansaitsematonta hyvyyttään, jotta, samalla kun teillä on aina itsellänne täysin riittävästi kaikkea, teillä olisi runsaasti kaikkeen hyvään työhön.
9 (Niin kuin on kirjoitettu: ”Hän on jaellut laajalti, hän on antanut köyhille, hänen vanhurskautensa pysyy ikuisesti.”
10 Hän, joka suo runsaasti siementä kylväjälle ja leipää syötäväksi, suo ja enentää siemenen teille kylvettäväksi ja lisää vanhurskautenne tuotteet.)
11 Kaikessa te rikastutte kaikenlaiseen anteliaisuuteen, mikä saa meidän välityksellämme aikaan kiitoksen ilmauksen Jumalalle,
12 sillä tämän julkisen palveluksen suorittamisen ei pidä ainoastaan runsaasti täyttää pyhien tarpeita, vaan myös sisältää runsaasti monia Jumalalle esitettäviä kiitoksen ilmauksia.
13 He kirkastavat Jumalaa sen todisteen välityksellä, jonka tämä palvelus antaa, koska te olette alistuvaisia Kristusta koskevalle hyvälle uutiselle, niin kuin julkisesti julistatte olevanne, ja koska olette anteliaita heille ja kaikille antamassanne avustuksessa;
14 ja he rukoilevat teidän puolestanne ja kaipaavat teitä teillä olevan Jumalan verrattoman ansaitsemattoman hyvyyden vuoksi.
15 Kiitos olkoon Jumalalle hänen sanoin kuvaamattomasta ilmaisesta lahjastaan.
2 korinttilaisille 10
10 Minä, Paavali, itse pyydän teitä nyt hartaasti Kristuksen lempeyden ja huomaavaisuuden kautta, vaikka olenkin ulkonaiselta olemukseltani vaatimaton teidän keskuudessanne, jota vastoin poissa ollessani olen rohkea teitä kohtaan.
2 Pyydän tosiaankin nöyrästi, että läsnä ollessani minun ei tarvitsisi käyttää rohkeutta siinä luottamuksessa, jolla aion ryhtyä rohkeisiin toimiin muutamia vastaan, jotka arvioivat meidät ikään kuin vaeltaisimme lihan mukaan.
3 Sillä vaikka vaellammekin lihassa, me emme sodi lihan mukaan.
4 Sillä meidän sodankäyntiaseemme eivät ole lihallisia, vaan Jumalan avulla voimallisia kukistamaan linnoituksia.
5 Sillä me kukistamme järkeilyt ja kaiken korkean, mikä kohotetaan Jumalan tuntemusta vastaan, ja me vangitsemme jokaisen ajatuksen tehdäksemme sen tottelevaiseksi Kristukselle,
6 ja me pidämme itsemme valmiina määräämään rangaistuksen jokaisesta tottelemattomuudesta, heti kun teidän oma tottelevaisuutenne on täysin pantu täytäntöön.
7 Te katselette asioita niiden näennäisen arvon mukaan. Jos joku luottaa itseensä, siihen että hän kuuluu Kristukselle, ottakoon hän jälleen lukuun omaksi hyväkseen sen, että niin kuin hän kuuluu Kristukselle, niin mekin.
8 Sillä jos ylpeilisinkin hieman liikaa siitä vallasta, jonka Herra on meille antanut rakentaaksemme teitä eikä repiäksemme teitä maahan, en joutuisi häpeään,
9 jottei näyttäisi siltä, että haluaisin pelotella teitä kirjeilläni.
10 Sillä, he sanovat,”hänen kirjeensä ovat painokkaita ja voimakkaita, mutta hänen henkilökohtainen läsnäolonsa on heikkoa ja hänen puheensa täysin mitätöntä”.
11 Ottakoon sellainen lukuun tämän, että millaisia olemme sanassamme kirjeitse, kun olemme poissa, sellaisia olemme myös toiminnassa, kun olemme läsnä.
12 Sillä me emme uskalla luokitella itseämme muutamien joukkoon tai verrata itseämme muutamiin, jotka suosittelevat itseään. Totisesti heillä ei mitatessaan itseään itsellään ja verratessaan itseään itseensä ole ymmärrystä.
13 Me puolestamme emme suinkaan ylpeile määrärajojemme ulkopuolella, vaan sen alueen rajan mukaan, jonka Jumala mittasi meille osuudeksi ja pani ulottumaan aina teille saakka.
14 Emme todellakaan kurottaudu liikaa, ikään kuin emme ulottuisikaan teihin, sillä me olimme ensimmäiset, jotka tulimme aina teille saakka Kristusta koskevan hyvän uutisen julistamisessa.
15 Ei, emme ylpeile määrärajojemme ulkopuolella jonkun muun vaivannäöistä, mutta meillä on toivo, että uskonne lisääntyessä meidät tehtäisiin alueemme huomioon ottaen suuriksi teidän keskuudessanne. Sitten olemmekin vielä runsaampia
16 julistaaksemme hyvää uutista toisella puolellanne oleville maille, jottemme ylpeilisi kenenkään muun alueesta, missä on jo valmista.
17 ”Mutta joka ylpeilee, ylpeilköön Jehovasta.”
18 Sillä ei se ole hyväksytty, joka itseään suosittelee, vaan se, jota Jehova suosittelee.
2 korinttilaisille 11
11 Kunpa kestäisitte minulta jotakin vähäistä järjettömyyttä. Mutta tehän kestättekin minua!
2 Olen näet mustasukkainen teistä jumalisella mustasukkaisuudella, sillä kihlasin teidät henkilökohtaisesti yhdelle aviomiehelle esittääkseni teidät siveellisesti puhtaana neitsyenä Kristukselle.
3 Mutta pelkään, että jotenkin, niin kuin käärme vietteli Eevan viekkaudellaan, teidän mielenne saattaisi turmeltua pois siitä vilpittömyydestä ja siitä siveellisestä puhtaudesta, jotka kuuluvat Kristukselle.
4 Sillä jos nykyisellään joku tulee ja saarnaa toista Jeesusta kuin sitä, jota me saarnasimme, tai te saatte toisen hengen kuin saitte tai toisen hyvän uutisen kuin otitte vastaan, niin häntä te helposti kestätte.
5 Sillä katson, etten ole missään suhteessa osoittautunut ylen oivallisia apostoleitanne huonommaksi.
6 Mutta jos olenkin harjaantumaton puheessa, en varmasti ole tiedossa, vaan kaikin tavoin me teimme sen teille ilmeiseksi kaikessa.
7 Vai teinkö synnin nöyrryttämällä itseni, jotta teidät korotettaisiin, koska julistin teille mielelläni maksutta Jumalan hyvää uutista?
8 Muita seurakuntia minä riistin ottamalla vastaan mitä ylläpidokseni tarvitsin palvellakseni teitä,
9 ja kuitenkaan, kun olin läsnä teidän luonanne ja jouduin puutteeseen, en tullut taakaksi ainoallekaan, sillä ne veljet, jotka tulivat Makedoniasta, toimittivat runsain määrin sen, mitä minulta puuttui. Niin, kaikin tavoin pidätyin olemasta teille taakaksi ja pidätyn edelleenkin.
10 On Kristuksen totuus minun tapauksessani, ettei tätä minun ylpeilyäni varmasti lopeteta Akhaian seuduilla.
11 Mistä syystä? Siitäkö, etten rakasta teitä? Jumala tietää, että rakastan.
12 Mutta mitä teen, sitä teen yhä ottaakseni pois tekosyyn niiltä, jotka tahtovat tekosyytä, jotta heidät todettaisiin meidän kanssamme samanvertaisiksi virassa, josta he ylpeilevät.
13 Sillä sellaiset ovat vääriä apostoleita, petollisia työntekijöitä, jotka muuttavat itsensä Kristuksen apostoleiksi.
14 Eikä ihme, sillä itse Saatana muuttaa jatkuvasti itseään valon enkeliksi.
15 Ei siis ole paljon, jos hänen palvelijansakin muuttavat jatkuvasti itseään vanhurskauden palvelijoiksi. Mutta heidän loppunsa on oleva heidän tekojensa mukainen.
16 Sanon jälleen: älköön kukaan ajatelko, että olen järjetön. Jos kuitenkin ajattelette niin, ottakaa minut vastaan järjettömänäkin, jotta myös minä voisin hieman ylpeillä.
17 Mitä puhun, sitä en puhu Herran esimerkin mukaan, vaan kuin järjettömyydessä, tässä ylpeilylle ominaisessa itsevarmuudessa.
18 Koska monet ylpeilevät lihan mukaan, minäkin ylpeilen.
19 Sillä mielellänne te niitä kestätte, jotka ovat järjettömiä, koskapa itse olette järkeviä.
20 Tehän kestätte ketä tahansa, joka orjuuttaa teitä, ketä tahansa, joka ahmii sen mitä teillä on, ketä tahansa, joka kahmaisee sen mitä teillä on, ketä tahansa, joka korottaa itsensä yläpuolellenne, ketä tahansa, joka lyö teitä kasvoihin.
21 Sanon tämän häpeäksi meille, ikään kuin asemamme olisi ollut heikko. Mutta missä joku muu toimii rohkeasti – puhun järjettömästi – siinä minäkin toimin rohkeasti.
22 Ovatko he heprealaisia? Minäkin olen. Ovatko he israelilaisia? Minäkin olen. Ovatko he Abrahamin siementä? Minäkin olen.
23 Ovatko he Kristuksen palvelijoita? Vastaan kuin järkeä vailla: minä vielä huomattavammin: vaivannäöissä runsaammin, vankiloissa runsaammin, lyöntien alaisena ylen määrin, usein lähellä kuolemaa.
24 Juutalaisilta sain viisi kertaa yhtä vaille neljäkymmentä lyöntiä,
25 kolme kertaa minua piestiin raipoilla, kerran minua kivitettiin, kolme kertaa koin haaksirikon, vuorokauden olen viettänyt syvässä meressä;
26 usein matkoilla, vaaroissa jokien tähden, vaaroissa maantierosvojen tähden, vaaroissa oman heimokuntani taholta, vaaroissa kansakuntien taholta, vaaroissa kaupungissa, vaaroissa erämaassa, vaaroissa merellä, vaaroissa valeveljien keskuudessa,
27 vaivannäössä ja uurastuksessa, usein öitä valvottaessa, nälässä ja janossa, monesti ruoasta pidättyen, vilussa ja alastomuudessa.
28 Näiden ulkonaisten seikkojen lisäksi päälleni vyöryy päivästä päivään huoli kaikista seurakunnista.
29 Kuka on heikko minun olematta heikko? Kenet saatetaan kompastumaan minun tulistumatta?
30 Jos ylpeillä täytyy, ylpeilen siitä, mikä koskee heikkouttani.
31 Herran Jeesuksen Jumala ja Isä, hän joka on ikuisesti ylistettävä, tietää etten valehtele.
32 Damaskoksessa kuningas Aretaan alainen käskynhaltija vartioi damaskolaisten kaupunkia ottaakseen minut kiinni,
33 mutta minut laskettiin muurissa olevasta ikkunasta pajukorissa maahan, ja pääsin pakoon hänen käsistään.
2 korinttilaisille 12
12 Minun täytyy ylpeillä. Se ei ole hyödyllistä, mutta siirryn Herran yliluonnollisiin näkyihin ja ilmestyksiin.
2 Tunnen Kristuksen yhteydessä olevan ihmisen, joka neljätoista vuotta sitten – ruumiissako, en tiedä, vai poissa ruumiista, en tiedä; Jumala tietää – temmattiin sellaisena kolmanteen taivaaseen.
3 Niin, tunnen sellaisen ihmisen – ruumiissako vai erossa ruumiista, en tiedä, Jumala tietää –,
4 että hänet temmattiin paratiisiin ja hän kuuli sanomattomia sanoja, joita ihmisen ei ole lupa puhua.
5 Sellaisesta ihmisestä minä ylpeilen, mutta en ylpeile itsestäni, paitsi heikkouksistani.
6 Sillä jos tahdon joskus ylpeillä, en ole järjetön, sillä minä sanon totuuden. Mutta minä pidätyn, jottei kukaan lukisi ansiokseni enempää kuin hän näkee minun olevan tai minulta kuulee,
7 vain ilmestysten ylenmääräisyyden takia. Jotta en siis ylvästelisi, minulle annettiin piikki lihaan, Saatanan enkeli, lyömään minua, jotten ylvästelisi.
8 Tämän vuoksi minä kolme kertaa hartaasti pyysin Herralta, että se poistuisi minusta,
9 ja kuitenkin hän sanoi minulle: ”Minun ansaitsematon hyvyyteni riittää sinulle, sillä voimani tulee täydelliseksi heikkoudessa.” Sen tähden ylpeilen erittäin mielelläni ennemmin heikkouksistani, jotta Kristuksen voima pysyisi ylläni kuin teltta.
10 Siksi olen mieltynyt heikkouksiin, loukkauksiin, puutteisiin, vainoihin ja vaikeuksiin, Kristuksen tähden. Sillä kun olen heikko, silloin olen voimallinen.
11 Olen käynyt järjettömäksi. Te olette pakottaneet minut siihen, sillä teidän olisi pitänyt suositella minua. En näet ole missään osoittautunut ylen oivallisia apostoleitanne huonommaksi, vaikka en olekaan mitään.
12 Apostolin tunnusmerkithän on saatu aikaan teidän keskuudessanne kaikella kestävyydellä ja tunnusmerkeillä ja ennusmerkeillä ja voimateoilla.
13 Sillä missä muussa suhteessa olette jääneet muita seurakuntia vähemmälle kuin siinä, etten itse tullut teille taakaksi? Antakaa minulle ystävällisesti anteeksi tämä vääryys.
14 Katso! Tämä on kolmas kerta, jolloin olen valmis tulemaan luoksenne, ja kuitenkaan en tule taakaksi. Sillä minä en etsi teidän omaisuuksianne, vaan teitä, sillä lasten ei pitäisi kerätä vanhemmilleen, vaan vanhempien lapsilleen.
15 Minä puolestani olen erittäin mielelläni kuluttava, mitä minulla on, ja tuleva täydelleen kulutetuksi teidän sielujenne hyväksi. Jos rakastan teitä tavallista runsaammin, niin tuleeko minua rakastaa sitä vähemmän?
16 Mutta olkoon miten tahansa, minä en ole rasittanut teitä taakalla. Siitä huolimatta sanotte minun olleen ”viekas” ja pyydystäneen teidät ”juonittelulla”.
17 En kai ole käyttänyt teitä hyödykseni kenenkään välityksellä, jonka olen lähettänyt luoksenne?
18 Kehotin Titusta ja lähetin veljen hänen mukanaan. Ei kai Titus ole käyttänyt teitä hyväkseen lainkaan? Emmekö ole vaeltaneet samassa hengessä? Emmekö samoissa askeleissa?
19 Oletteko ajatelleet koko tämän ajan, että olemme puolustautuneet teidän edessänne? Puhumme Jumalan edessä Kristuksen yhteydessä. Mutta, rakkaat, kaikki on teidän rakennukseksenne.
20 Sillä pelkään, että jollakin tavoin en saapuessani ehkä tapaa teitä sellaisina kuin tahtoisin enkä minä ehkä osoittaudu teille sellaiseksi kuin te tahtoisitte, vaan että sen sijaan olisi jollakin tavoin riitaa, mustasukkaisuutta, vihanpuuskia, kinasteluja, parjauksia, kuiskutteluja, pöyhistymistapauksia, epäjärjestystä.
21 Kenties, kun tulen jälleen, Jumalani saattaisi nöyryyttää minut teidän keskuudessanne ja saattaisin surra monien sellaisten tähden, jotka aikaisemmin tekivät syntiä, mutta eivät ole katuneet sitä epäpuhtautta ja haureutta ja irstautta, jota he ovat harjoittaneet.
2 korinttilaisille 13
13 Tämä on kolmas kerta, kun olen tulossa luoksenne. ”Kahden tai kolmen todistajan suulla on jokainen asia vahvistettava.”
2 Olen sanonut aikaisemmin ja – ikään kuin toista kertaa läsnä ja kuitenkin nyt poissa olevana – sanon etukäteen niille, jotka ovat ennen tehneet syntiä, ja kaikille muille, että jos joskus jälleen tulen, niin en ole säästävä teitä,
3 koska te etsitte todistetta siitä, että minussa puhuu Kristus, joka ei ole heikko teitä kohtaan, vaan on voimallinen teidän keskuudessanne.
4 Tosin hänet kyllä pantiin paaluun heikkoudesta, mutta hän on elossa Jumalan voimasta. Tosin mekin olemme heikkoja hänen kanssaan, mutta me tulemme elämään yhdessä hänen kanssaan Jumalan teihin kohdistuvan voiman johdosta.
5 Koetelkaa jatkuvasti, oletteko uskossa, tarkistakaa jatkuvasti, mitä itse olette. Vai ettekö ole täysin selvillä siitä, että Jeesus Kristus on teidän yhteydessänne? Ellette ole kelpaamattomia.
6 Toivon todella teidän tulevan tietämään, että me emme ole kelpaamattomia.
7 Mutta me rukoilemme Jumalaa, ettette tekisi mitään väärää, emme siksi, että me itse näyttäisimme hyväksytyiltä, vaan että te tekisitte sitä, mikä on hyvää, vaikka me itse näyttäisimme kelpaamattomilta.
8 Sillä emme voi tehdä mitään totuutta vastaan, vaan ainoastaan totuuden puolesta.
9 Iloitsemme totisesti, milloin me olemmekin heikkoja, mutta te olette voimallisia, ja rukoilemme tätä: teidän kohdalleen saattamistanne.
10 Sen vuoksi kirjoitan nämä asiat poissa ollessani, jotten läsnä ollessani toimisi ankarasti sen vallan mukaan, jonka Herra antoi minulle rakentamista eikä repimistä varten.
11 Lopuksi, veljet, iloitkaa jatkuvasti, pysykää kohdalleen saatettuina, pysykää lohdutettuina, ajatelkaa edelleenkin yhtäpitävästi, eläkää yhä rauhaisasti, niin rakkauden ja rauhan Jumala on teidän kanssanne.
12 Tervehtikää toisianne pyhällä suudelmalla.
13 Kaikki pyhät lähettävät teille terveisiä.
14 Herran Jeesuksen Kristuksen ansaitsematon hyvyys ja Jumalan rakkaus ja osallisuus pyhään henkeen olkoon teidän kaikkien kanssa.
galatalaisille 1
1 Paavali, apostoli, ei ihmisistä eikä ihmisen kautta, vaan Jeesuksen Kristuksen ja Jumalan, Isän, kautta, joka herätti hänet kuolleista,
2 ja kaikki kanssani olevat veljet Galatian seurakunnille:
3 Olkoon teillä ansaitsematon hyvyys ja rauha Jumalalta, meidän Isältämme, ja Herralta Jeesukselta Kristukselta.
4 Hän antoi itsensä meidän syntiemme edestä vapauttaakseen meidät nykyisestä pahasta asiainjärjestelmästä Jumalamme ja Isämme tahdon mukaan,
5 hänen jolle olkoon kunnia aina ja ikuisesti. Aamen.
6 Ihmettelen, että olette niin nopeasti siirtymässä hänestä, joka kutsui teidät Kristuksen ansaitsemattomalla hyvyydellä, pois toisenlaiseen hyvään uutiseen.
7 Mutta se ei ole toinen; on vain eräitä, jotka aiheuttavat teille levottomuutta ja tahtovat vääristää Kristusta koskevan hyvän uutisen.
8 Mutta vaikka me julistaisimme tai enkeli taivaasta julistaisi teille hyvänä uutisena jotakin muuta kuin sitä, minkä olemme teille hyvänä uutisena julistaneet, hän olkoon kirottu.
9 Kuten olemme edellä sanoneet, niin sanon nytkin jälleen: kuka se lieneekin, joka julistaa teille hyvänä uutisena jotakin muuta kuin sitä, minkä olette ottaneet vastaan, hän olkoon kirottu.
10 Ihmisiäkö näet koetan nyt saada vakuuttuneiksi vai Jumalaa? Vai yritänkö miellyttää ihmisiä? Jos vielä ihmisiä miellyttäisin, en olisi Kristuksen orja.
11 Sillä teen teille tiettäväksi, veljet, että se hyvä uutinen, jota olen julistanut hyvänä uutisena, ei ole lajiltaan inhimillistä,
12 sillä minä en saanut sitä ihmiseltä, eikä minulle opetettu sitä, paitsi Jeesuksen Kristuksen ilmestyksen välityksellä.
13 Olette tietenkin kuulleet minun aikaisemmasta käytöksestäni juutalaisuudessa, että vainosin Jumalan seurakuntaa ja hävitin sitä ylen määrin
14 ja edistyin juutalaisuudessa pitemmälle kuin monet ikätovereistani heimokunnassani, koska olin paljon palavammin innokas isieni perinteiden puolesta.
15 Mutta kun Jumala, joka erotti minut äitini kohdusta ja kutsui minut ansaitsemattoman hyvyytensä välityksellä, katsoi hyväksi
16 ilmaista Poikansa minun yhteydessäni, jotta julistaisin hyvää uutista hänestä kansakunnille, en heti ryhtynyt neuvottelemaan lihan ja veren kanssa.
17 En liioin mennyt ylös Jerusalemiin niiden luo, jotka olivat apostoleita ennen minua, vaan menin pois Arabiaan ja tulin taas takaisin Damaskokseen.
18 Sitten, kolme vuotta myöhemmin, menin ylös Jerusalemiin käydäkseni tervehtimässä Keefasta ja viivyin hänen luonaan viisitoista päivää.
19 Mutta ketään muuta apostoleista en nähnyt, ainoastaan Jaakobin, Herran veljen.
20 Siinä mistä nyt kirjoitan teille, katso, Jumalan nähden, en valehtele.
21 Sen jälkeen menin Syyrian ja Kilikian seuduille.
22 Mutta olin kasvoiltani tuntematon Juudean seurakunnille, jotka olivat Kristuksen yhteydessä;
23 ne olivat vain kuulleet: ”Se mies, joka aikaisemmin vainosi meitä, julistaa nyt hyvää uutista siitä uskosta, jota hän aikaisemmin hävitti.”
24 Niin he alkoivat kirkastaa Jumalaa minun tähteni.
galatalaisille 2
2 Sitten, neljäntoista vuoden kuluttua, menin jälleen ylös Jerusalemiin Barnabaan kanssa ja otin myös Tituksen mukaani.
2 Mutta menin sinne ylös ilmestyksen johdosta. Ja minä esitin heille sen hyvän uutisen, jota saarnaan kansakuntien keskuudessa, kuitenkin yksityisesti niille, jotka olivat huomattavia miehiä, siltä varalta että jollakin tavoin juoksin tai olin juossut turhaan.
3 Siitä huolimatta ei edes Titusta, joka oli kanssani, pakotettu ympärileikkauttamaan itseään, vaikka hän oli kreikkalainen.
4 Mutta keskuuteemme salavihkaa tuotujen valeveljien vuoksi, jotka hiipivät vakoilemaan vapauttamme, joka meillä on Kristuksen Jeesuksen yhteydessä, orjuuttaakseen meidät täydelleen –
5 näille emme alistumalla antaneet myöten, emme hetkeksikään, jotta hyvän uutisen totuus pysyisi teillä.
6 Mutta nuo, jotka näyttivät olevan jotakin – minusta on yhdentekevää, millaisia he aikaisemmin olivat; Jumalaa ei ohjaa ihmisen ulkonäkö – minulle nuo huomattavat miehet eivät oikeastaan esittäneet mitään uutta.
7 Päinvastoin, nähtyään että minulle oli uskottu hyvä uutinen ympärileikkaamattomille, niin kuin Pietarille ympärileikatuille –
8 sillä Hän, joka antoi Pietarille apostoliuteen tarvittavaa voimaa ympärileikattuja varten, antoi minullekin voimaa kansakunnista olevia varten –
9 niin, tultuaan tuntemaan minulle annetun ansaitsemattoman hyvyyden Jaakob ja Keefas ja Johannes, jotka näyttivät olevan pylväitä, ojensivat minulle ja Barnabaalle yhteisen osallisuuden oikean käden, jotta me menisimme kansakuntien keskuuteen, mutta he ympärileikattujen luo.
10 Meidän tulee vain pitää köyhät mielessä. Juuri tämän olen hartaasti pyrkinytkin tekemään.
11 Mutta kun Keefas tuli Antiokiaan, vastustin häntä vasten kasvoja, koska hänet oli osoitettu syylliseksi.
12 Sillä ennen kuin eräät miehet saapuivat Jaakobin luota, hänellä oli tapana syödä kansakuntien ihmisten kanssa, mutta kun he saapuivat, hän ryhtyi vetäytymään pois ja erottautumaan, koska hän pelkäsi ympärileikattujen luokkaan kuuluvia.
13 Muutkin juutalaiset liittyivät häneen tässä teeskentelyssä, niin että heidän teeskentelynsä vei Barnabaankin mukanaan.
14 Mutta kun näin, että he eivät vaeltaneet suoraan hyvän uutisen totuuden mukaan, sanoin Keefaalle heidän kaikkien edessä: ”Jos sinä, vaikka olet juutalainen, elät niin kuin kansakuntien ihmiset etkä niin kuin juutalaiset, niin kuinka sinä pakotat kansakuntien ihmisiä elämään juutalaisen tavan mukaan?”
15 Me, jotka olemme luonnostamme juutalaisia emmekä kansakuntien syntisiä
16 ja jotka tiedämme, että ihmistä ei julisteta vanhurskaaksi lain teoista, vaan ainoastaan Kristukseen Jeesukseen kohdistuvan uskon välityksellä, mekin olemme panneet uskomme Kristukseen Jeesukseen, jotta meidät julistettaisiin vanhurskaiksi Kristukseen kohdistuvasta uskosta eikä lain teoista, sillä lain teoista ei mitään lihaa julisteta vanhurskaaksi.
17 Jos nyt meidät itsemmekin, yrittäessämme tulla julistetuiksi vanhurskaiksi Kristuksen välityksellä, on todettu syntisiksi, niin onko Kristus todellisuudessa synnin palvelija? Älköön koskaan tapahtuko niin!
18 Sillä jos rakennan uudelleen juuri sen, minkä kerran hajotin maahan, niin osoitan itseni rikkojaksi.
19 Minä puolestani olen lain välityksellä kuollut laille, jotta tulisin eläväksi Jumalalle.
20 Minut on pantu paaluun Kristuksen kanssa. Minä en enää ole se, joka elää, vaan Kristus elää minun yhteydessäni. Sitä elämää, mitä nyt elän lihassa, elänkin Jumalan Poikaan kohdistuvassa uskossa, häneen joka rakasti minua ja luovutti itsensä minun puolestani.
21 En työnnä syrjään Jumalan ansaitsematonta hyvyyttä, sillä jos vanhurskaus tulee lain välityksellä, niin Kristus onkin kuollut turhaan.
galatalaisille 3
3 Oi ymmärtämättömät galatalaiset, kuka saattoi teidät pahan vaikutuksen alaisuuteen, teidät joiden silmien eteen Jeesus Kristus avoimesti kuvattiin paaluun pantuna?
2 Vain tämän tahdon saada tietää teistä: saitteko hengen lain tekojen vai uskossa kuulemisen johdosta?
3 Oletteko niin ymmärtämättömiä? Aloitettuanne hengessä lihassako te nyt pääsette loppuun?
4 Suottako olette kärsineet niin paljon? Jos se todella on ollut suotta.
5 Tekeekö siis hän, joka antaa teille hengen ja suorittaa voimatekoja teidän keskuudessanne, sen lain tekojen vai uskossa kuulemisen johdosta?
6 Niin kuin Abraham ”uskoi Jehovaan, ja se luettiin hänelle vanhurskaudeksi”.
7 Tiedättehän, että uskosta kiinni pitävät ovat Abrahamin poikia.
8 Kun nyt Raamattu edeltäpäin näki, että Jumala julistaisi kansakuntien ihmisiä vanhurskaiksi uskosta, se julisti Abrahamille etukäteen hyvän uutisen, nimittäin: ”Sinun välitykselläsi tullaan siunaamaan kaikki kansakunnat.”
9 Näin ollen uskosta kiinni pitäviä siunataan yhdessä uskollisen Abrahamin kanssa.
10 Kaikki lain tekoihin luottavat ovat näet kirouksen alaisia, sillä on kirjoitettu: ”Kirottu on jokainen, joka ei pysy kaikissa Lain kirjakääröön kirjoitetuissa teoissa tehdäkseen ne.”
11 Sitä paitsi on selvää, ettei lain perusteella ketään julisteta vanhurskaaksi Jumalan edessä, sillä ”vanhurskas tulee elämään uskosta”.
12 Mutta Laki ei pidä kiinni uskosta, vaan ”se, joka ne tekee, on elävä niistä”.
13 Kristus osti meidät vapaiksi Lain kirouksesta tulemalla kiroukseksi meidän sijastamme, sillä on kirjoitettu: ”Kirottu on jokainen, joka on ripustettu paaluun.”
14 Tarkoitus oli, että Abrahamin siunaus tulisi Jeesuksen Kristuksen välityksellä kansakunnille, jotta saisimme luvatun hengen uskomme välityksellä.
15 Veljet, puhun ihmiselämästä otetun kuvauksen mukaan: kukaan ei syrjäytä lainvoimaiseksi tehtyä liittoa eikä liitä siihen lisäyksiä, vaikka se on ihmisen.
16 Lupauksethan puhuttiin Abrahamille ja hänen siemenelleen. Ei sanota: ”Ja siemenille”, niin kuin monesta, vaan niin kuin yhdestä: ”Ja sinun siemenellesi”, joka on Kristus.
17 Edelleen sanon tämän: Jumalan aikaisemmin lainvoimaiseksi tekemää liittoa ei neljäsataakolmekymmentä vuotta myöhemmin tullut Laki tee pätemättömäksi, niin että se lakkauttaisi lupauksen.
18 Sillä jos perintö johtuu laista, se ei enää johdu lupauksesta, jota vastoin Jumala on huomaavaisesti antanut sen Abrahamille lupauksen välityksellä.
19 Miksi sitten Laki? Se lisättiin tekemään rikkomukset ilmeisiksi, kunnes saapuisi se siemen, jolle lupaus oli annettu, ja se välitettiin enkelien kautta välittäjän kädellä.
20 Välittäjää ei tietenkään ole, kun kyseessä on vain yksi henkilö, mutta Jumala on vain yksi.
21 Onko Laki siis vastoin Jumalan lupauksia? Älköön koskaan tapahtuko niin! Sillä jos olisi annettu laki, joka voisi antaa elämän, niin vanhurskaus olisi todellisuudessa tullut lain välityksellä.
22 Mutta Raamattu sulki kaiken yhdessä synnin alaisuuteen, jotta se lupaus, joka seuraa uskosta Jeesukseen Kristukseen, annettaisiin niille, jotka uskovat.
23 Mutta ennen kuin usko saapui, meitä vartioitiin yhdessä lain alaisuuteen suljettuina odottamassa uskoa, joka oli määrä paljastaa.
24 Näin ollen Laista on tullut meidän kasvattajamme, joka johtaa Kristukseen, jotta meidät julistettaisiin vanhurskaiksi uskosta.
25 Mutta nyt kun usko on saapunut, emme enää ole kasvattajan alaisuudessa.
26 Te olette näet kaikki Jumalan poikia Kristukseen Jeesukseen kohdistuvan uskonne välityksellä.
27 Sillä kaikki te, jotka kastettiin Kristukseen, olette pukeneet Kristuksen yllenne.
28 Ei ole juutalaista eikä kreikkalaista, ei ole orjaa eikä vapaata, ei ole miespuolista eikä naispuolista, sillä te olette kaikki yhtä Kristuksen Jeesuksen yhteydessä.
29 Sitä paitsi jos te kuulutte Kristukselle, niin olette todella Abrahamin siementä, perillisiä lupauksen kannalta katsoen.
galatalaisille 4
4 Sanon nyt, että niin kauan kuin perillinen on alaikäinen, hän ei eroa lainkaan orjasta, niin kaiken herra kuin onkin,
2 vaan hän on valtuutettujen miesten ja taloudenhoitajien alaisuudessa isänsä etukäteen määräämään päivään saakka.
3 Samoin mekin, kun olimme alaikäisiä, pysyimme maailman alkeisasioiden orjuuttamina.
4 Mutta kun ajan täyttymisen raja saapui, Jumala lähetti Poikansa, joka syntyi naisesta ja joka syntyi lain alaisuuteen,
5 jotta hän ostaisi lain alaiset vapaiksi, jotta me vuorostamme tulisimme ottopojiksi.
6 Koska nyt olette poikia, Jumala on lähettänyt Poikansa hengen meidän sydämeemme, ja se huutaa: ”Abba, Isä!”
7 Niinpä et siis ole enää orja, vaan poika, ja jos olet poika, olet myös perillinen Jumalan kautta.
8 Kuitenkin silloin, kun ette tunteneet Jumalaa, olitte niiden orjina, jotka eivät luonnostaan ole jumalia.
9 Mutta nyt kun olette tulleet tuntemaan Jumalan, tai pikemminkin, nyt kun Jumala on tullut tuntemaan teidät, niin kuinka te käännytte jälleen takaisin heikkojen ja vaivaisten alkeisasioiden puoleen ja tahdotte olla uudelleen niiden orjina?
10 Te vietätte tunnontarkasti päiviä ja kuukausia ja ajanjaksoja ja vuosia.
11 Pelkään teidän puolestanne, että olen jotenkin suotta uurastanut teidän hyväksenne.
12 Veljet, pyydän teitä nöyrästi: tulkaa sellaisiksi kuin minä olen, sillä minäkin olin sellainen kuin te olette. Ette ole tehneet minulle mitään väärää.
13 Mutta te tiedätte, että minä lihallisen sairauteni takia julistin teille hyvää uutista ensimmäisellä kerralla.
14 Ja mikä oli teille koettelemus minun lihassani, siihen ette suhtautuneet halveksivasti ettekä sylkeneet sille inhoten, vaan otitte minut vastaan niin kuin Jumalan enkelin, niin kuin Kristuksen Jeesuksen.
15 Missä sitten on se onnellisuus, joka teillä oli? Sillä minä todistan teistä, että jos olisi ollut mahdollista, niin olisitte kaivaneet silmät päästänne ja antaneet ne minulle.
16 Onko minusta sitten tullut teidän vihollisenne, koska sanon teille totuuden?
17 He tavoittelevat teitä palavan innokkaasti, eivät hyvällä tavalla, vaan he tahtovat eristää teidät minusta, jotta te tavoittelisitte palavan innokkaasti heitä.
18 On kuitenkin hyvä, jos teitä tavoitellaan palavan innokkaasti hyvässä asiassa kaikkina aikoina eikä ainoastaan silloin, kun minä olen läsnä teidän kanssanne,
19 lapsukaiseni, joiden vuoksi olen jälleen synnytystuskissa, kunnes Kristus muodostuu teissä.
20 Mutta tahtoisin olla läsnä teidän kanssanne juuri nyt ja puhua eri tavalla, koska olen ymmällä teistä.
21 Sanokaa minulle, te jotka tahdotte olla lain alaisuudessa: ettekö kuule Lakia?
22 Esimerkiksi on kirjoitettu, että Abraham sai kaksi poikaa, toisen palvelustytöstä ja toisen vapaasta naisesta,
23 mutta palvelustytöstä oleva syntyi todellisuudessa lihallisella tavalla, vapaasta naisesta oleva taas lupauksen välityksellä.
24 Tämä on vertauskuvallinen näytelmä, sillä nämä naiset tarkoittavat kahta liittoa, toinen Siinainvuorelta, joka tuottaa lapsia orjuuteen ja joka on Hagar.
25 Tämä Hagar tarkoittaa nyt Siinaita, Arabiassa olevaa vuorta, ja hän vastaa nykyistä Jerusalemia, sillä se on orjuudessa lapsineen.
26 Mutta ylhäällä oleva Jerusalem on vapaa, ja se on meidän äitimme.
27 Sillä on kirjoitettu: ”Iloitse, sinä hedelmätön nainen, joka et synnytä; puhkea riemuun ja huuda äänekkäästi, sinä nainen, jolla ei ole synnytystuskia, sillä hylätyn naisen lapset ovat lukuisammat kuin sen, jolla on mies.”
28 Nyt me, veljet, olemme lupauksen lapsia, samoin kuin Iisak oli.
29 Mutta niin kuin silloin lihallisella tavalla syntynyt alkoi vainota hengellisellä tavalla syntynyttä, niin nytkin.
30 Mitä kuitenkin Raamattu sanoo? ”Aja pois palvelustyttö ja hänen poikansa, sillä palvelustytön poika ei ole missään tapauksessa oleva perillinen vapaan naisen pojan kanssa.”
31 Siksi, veljet, emme ole palvelustytön vaan vapaan naisen lapsia.
galatalaisille 5
5 Sellaiseen vapauteen Kristus vapautti meidät. Pysykää sen tähden lujina älkääkä antako sitoa itseänne jälleen orjuuden ikeeseen.
2 Katso! Minä, Paavali, sanon teille, että jos teistä tulee ympärileikattuja, niin Kristuksesta ei ole teille mitään hyötyä.
3 Sitä paitsi todistan jälleen jokaiselle miehelle, joka tulee ympärileikatuksi, että hän on velvollinen panemaan täytäntöön koko Lain.
4 Te olette eronneet Kristuksesta, te jotka yritätte lain avulla tulla julistetuiksi vanhurskaiksi; te olette luopuneet hänen ansaitsemattomasta hyvyydestään.
5 Hengen vaikutuksesta me puolestamme hartaasti odotamme toivottua vanhurskautta uskosta.
6 Sillä Kristuksen Jeesuksen yhteydessä ei ympärileikkauksella ole mitään arvoa eikä ympärileikkaamattomuudella, vaan rakkauden välityksellä toimivalla uskolla.
7 Te olitte juoksemassa hyvin. Kuka esti teitä edelleenkin tottelemasta totuutta?
8 Tällainen suostuttelu ei ole hänestä, joka teitä kutsuu.
9 Vähäinen määrä hapatetta hapattaa koko taikinan.
10 Minä luotan teihin, jotka olette Herran yhteydessä, ettette tule ajattelemaan toisin, mutta se, joka aiheuttaa teille levottomuutta, saa kärsiä tuomionsa, olkoonpa hän kuka tahansa.
11 Mutta jos minä, veljet, saarnaan yhä ympärileikkausta, niin miksi minua silti vainotaan? Silloinhan kompastuskivi, kidutuspaalu, on raivattu pois.
12 Kunpa ne miehet, jotka yrittävät saattaa teitä pois tolaltanne, jopa kuohituttaisivat itsensä!
13 Teidät kutsuttiin tietysti vapauteen, veljet; älkää vain käyttäkö tätä vapautta lihan houkutuksena, vaan palvelkaa rakkauden välityksellä toisianne kuin orjat.
14 Sillä koko Laki on täyttyneenä yhdessä lauseessa, nimittäin: ”Sinun on rakastettava lähimmäistäsi niin kuin itseäsi.”
15 Jos kuitenkin jatkuvasti purette ja nielette toisianne, niin katsokaa, ettette tuhoa toisianne.
16 Mutta sanon: vaeltakaa jatkuvasti hengen mukaan, niin ette pane lainkaan täytäntöön lihallista halua.
17 Sillä liha haluaa henkeä vastaan ja henki lihaa vastaan; nämä ovat näet toisiinsa nähden vastakkaiset, niin että juuri sitä, mitä tahtoisitte tehdä, te ette tee.
18 Lisäksi jos henki johdattaa teitä, te ette ole lain alaisuudessa.
19 Mutta lihan teot ovat ilmeiset, ja ne ovat haureus, epäpuhtaus, irstaus,
20 epäjumalanpalvelus, spiritismin harjoittaminen, vihollisuudet, riita, mustasukkaisuus, vihanpuuskat, kinastelut, jakaumat, lahkot,
21 kateus, juopottelu, mässäilyt ja muut näiden kaltaiset. Näistä varoitan teitä ennalta, samoin kuin olen jo ennalta varoittanut teitä, että ne, jotka harjoittavat sellaisia, eivät peri Jumalan valtakuntaa.
22 Toisaalta hengen hedelmä on rakkaus, ilo, rauha, pitkämielisyys, huomaavaisuus, hyvyys, usko,
23 lempeys, itsehillintä. Sellaisia vastaan ei ole lakia.
24 Sitä paitsi ne, jotka kuuluvat Kristukselle Jeesukselle, ovat panneet paaluun lihan intohimoineen ja haluineen.
25 Jos elämme hengen mukaan, niin vaeltakaamme edelleenkin järjestystä noudattaen hengen mukaan.
26 Älkäämme tulko itsekeskeisiksi, niin että herätämme kilpailuhenkeä toisissamme, kadehdimme toisiamme.
galatalaisille 6
6 Veljet, vaikka joku ihminen ottaakin jonkin harha-askeleen, ennen kuin hän on tietoinen siitä, niin yrittäkää te, joilla on hengellisiä edellytyksiä, palauttaa kohdalleen sellainen ihminen lempeyden hengessä, samalla kun pidät silmällä itseäsi, ettei sinuakin kiusattaisi.
2 Kantakaa edelleen toistenne taakkoja ja täyttäkää siten Kristuksen laki.
3 Sillä jos joku luulee olevansa jotakin, vaikka ei ole mitään, niin hän pettää omaa mieltään.
4 Mutta koetelkoon kukin, mitä hänen oma työnsä on, ja silloin hänellä on syytä riemuun vain itseensä katsoen eikä toiseen verraten.
5 Sillä kukin joutuu kantamaan oman kuormansa.
6 Lisäksi jakakoon jokainen, jolle suullisesti opetetaan sanaa, kaikkea hyvää sille, joka antaa sellaista suullista opetusta.
7 Älkää eksykö: Jumalaa ei voida pitää pilkkana. Sillä mitä ihminen kylvää, sitä hän myös niittää,
8 sillä se, joka kylvää lihaansa silmällä pitäen, niittää lihastaan turmeluksen, mutta se, joka kylvää henkeä silmällä pitäen, niittää hengestä ikuisen elämän.
9 Älkäämme siis luopuko hyvän tekemisestä, sillä aikanaan me tulemme niittämään, ellemme lopen väsy.
10 Todellakin siis, niin kauan kuin meillä on siihen suotuisaa aikaa, tehkäämme hyvää kaikille, mutta varsinkin niille, jotka ovat meille sukua uskossa.
11 Katsokaa, miten suurilla kirjaimilla olen kirjoittanut teille omakätisesti.
12 Kaikki ne, jotka tahtovat esiintyä edukseen lihassa, yrittävät pakottaa teitä tulemaan ympärileikatuiksi vain siksi, että heitä ei vainottaisi Kristuksen, Jeesuksen, kidutuspaalun tähden.
13 Sillä eivät nekään, jotka tulevat ympärileikatuiksi, pidä Lakia itse, vaan he tahtovat, että teidät ympärileikataan, jotta heillä olisi syytä ylpeillä teidän lihastanne.
14 Älköön koskaan tapahtuko niin, että minä ylpeilisin muusta kuin Herramme Jeesuksen Kristuksen kidutuspaalusta, hänen jonka välityksellä maailma on pantu paaluun minulle ja minut maailmalle.
15 Sillä ei ympärileikkaus ole mitään eikä ympärileikkaamattomuus, vaan uusi luomus on jotakin.
16 Ja kaikille niille, jotka tulevat vaeltamaan järjestystä noudattaen tämän säännön mukaan, heille olkoon rauha ja armo, niin, Jumalan Israelille.
17 Älköön tästä lähtien kukaan tuottako minulle vaivaa, sillä minä kannan ruumiissani Jeesuksen orjan polttomerkkejä.
18 Herramme Jeesuksen Kristuksen ansaitsematon hyvyys olkoon teidän ilmaisemanne hengen kanssa, veljet. Aamen.
efesolaisille 1
1 Paavali, Kristuksen Jeesuksen apostoli Jumalan tahdosta, pyhille, jotka ovat Efesoksessa, ja uskollisille Kristuksen Jeesuksen yhteydessä:
2 Olkoon teillä ansaitsematon hyvyys ja rauha Jumalalta, meidän Isältämme, ja Herralta Jeesukselta Kristukselta.
3 Siunattu olkoon meidän Herramme Jeesuksen Kristuksen Jumala ja Isä, joka on siunannut meitä kaikella hengellisellä siunauksella taivaallisissa Kristuksen yhteydessä,
4 niin kuin hän valitsi meidät hänen yhteydessään ennen maailman perustamista ollaksemme pyhiä ja moitteettomia hänen edessään rakkaudessa.
5 Sillä hän määräsi ennalta meidät otettavaksi Jeesuksen Kristuksen kautta pojiksi itselleen tahtonsa mielisuosion mukaan,
6 sen loistoisan ansaitsemattoman hyvyytensä ylistykseksi, jonka hän huomaavaisesti soi meille rakkaansa välityksellä.
7 Hänen välityksellään meillä on vapautus lunnaiden perusteella hänen verensä kautta, niin, hairahdustemme anteeksianto hänen ansaitsemattoman hyvyytensä rikkauden mukaan.
8 Tätä hän antoi meille runsaasti kaikessa viisaudessa ja järkevyydessä
9 tekemällä meille tunnetuksi tahtonsa pyhän salaisuuden. Se on hänen mielisuosionsa mukaista, joka hänellä oli itsessään tarkoituksena,
10 päämääränä hallinto määräaikojen täyttymisen rajalla, nimittäin kaiken kokoaminen jälleen yhteen Kristuksessa, sen mitä on taivaissa ja sen mitä on maan päällä. Niin, hänessä,
11 jonka yhteydessä meidätkin asetettiin perillisiksi määräämällä meidät ennalta hänen tarkoituksensa mukaan, hänen joka saa kaiken aikaan sen mukaan kuin hänen tahtonsa neuvoo,
12 jotta me palvelisimme hänen kirkkautensa ylistykseksi, me jotka olemme ensimmäisinä panneet toivomme Kristukseen.
13 Mutta tekin panitte toivonne häneen kuultuanne totuuden sanan, pelastustanne koskevan hyvän uutisen. Hänen välityksellään teidät myös uskottuanne sinetöitiin luvatulla pyhällä hengellä,
14 joka on perintömme ennakkovakuus Jumalan omaisuuden vapauttamiseksi lunnaiden perusteella, hänen loistoisaksi ylistyksekseen.
15 Sen vuoksi en minäkään, kuultuani uskosta, joka teillä on Herrassa Jeesuksessa ja kaikkia pyhiä kohtaan,
16 lakkaa kiittämästä teidän puolestanne. Mainitsen teidät jatkuvasti rukouksissani,
17 jotta Herramme Jeesuksen Kristuksen Jumala, kirkkauden Isä, antaisi teille viisauden ja ilmestyksen hengen hänen täsmällisessä tuntemuksessaan,
18 kun teidän sydämenne silmät ovat valaistut, jotta tietäisitte, mikä on se toivo, johon hän teidät kutsui, mikä on se loistoisa rikkaus, jota hän pitää perintönä pyhille,
19 ja mikä on hänen voimansa verraton suuruus meitä uskovia kohtaan. Tämä on sen hänen voimansa väkevyyden vaikutuksen mukaista,
20 jolla hän on vaikuttanut Kristuksen tapauksessa, kun hän herätti hänet kuolleista ja asetti hänet istumaan oikealle puolelleen taivaallisiin,
21 paljon ylemmäksi jokaista hallitusta ja valtaa ja voimaa ja herrautta ja jokaista nimeä, joka mainitaan, ei ainoastaan tässä asiainjärjestelmässä, vaan myös tulevassa.
22 Hän myös alisti kaiken hänen jalkojensa alle ja teki hänet kaiken pääksi seurakunnalle,
23 joka on hänen ruumiinsa, hänen täyteytensä, joka täyttää kaiken kaikissa.
efesolaisille 2
2 Lisäksi Jumala on tehnyt eläviksi teidät, vaikka olitte kuolleita hairahduksissanne ja synneissänne,
2 joissa kerran vaelsitte tämän maailman asiainjärjestelmän mukaan, ilman vallan hallitsijan mukaan, sen hengen, joka nyt vaikuttaa tottelemattomuuden pojissa.
3 Niin, heidän keskuudessaan me kaikki kerran vaelsimme sopusoinnussa lihamme halujen kanssa tehden sitä, mitä liha ja ajatukset tahtoivat, ja olimme luonnostaan vihastuksen lapsia niin kuin muutkin.
4 Mutta Jumala, jolla on runsaasti armoa, suuren rakkautensa vuoksi, jolla hän rakasti meitä,
5 teki meidät eläviksi yhdessä Kristuksen kanssa, vieläpä kun me olimme kuolleita hairahduksissa – ansaitsemattomasta hyvyydestä teidät on pelastettu –
6 ja hän herätti meidät yhdessä ja asetti meidät istumaan yhdessä taivaallisiin Kristuksen Jeesuksen yhteydessä,
7 jotta tulevissa asiainjärjestelmissä osoitettaisiin hänen ansaitsemattoman hyvyytensä verraton rikkaus hänen suosiollisuudessaan meitä kohtaan Kristuksen Jeesuksen yhteydessä.
8 Ansaitsemattoman hyvyyden vuoksi teidät on tosiaankin pelastettu uskon välityksellä, eikä tämä johdu teistä; se on Jumalan lahja.
9 Se ei johdu teoista, jotta kenelläkään ei olisi syytä ylpeillä.
10 Sillä me olemme hänen työnsä tuote, ja meidät luotiin Kristuksen Jeesuksen yhteydessä hyviä töitä varten, jotka Jumala valmisti ennakolta, jotta me vaeltaisimme niissä.
11 Pitäkää siksi jatkuvasti mielessänne, että te olitte aikaisemmin kansakuntien ihmisiä lihaan katsoen – se, mitä kutsutaan ”ympärileikkaukseksi”, joka on tehty käsin lihaan, kutsui teitä ”ympärileikkaamattomuudeksi” –
12 että te olitte juuri tuohon aikaan ilman Kristusta, vieraantuneita Israelin valtiosta ja vieraita lupauksen liittoihin nähden, eikä teillä ollut toivoa, ja te olitte ilman Jumalaa maailmassa.
13 Mutta nyt Kristuksen Jeesuksen yhteydessä te, jotka olitte kerran kaukana, olette tulleet lähelle Kristuksen veren välityksellä.
14 Sillä hän on meidän rauhamme, hän joka teki ne kaksi osapuolta yhdeksi ja hävitti väliseinän, joka aitasi ne erilleen.
15 Lihansa välityksellä hän poisti vihollisuuden, säädöksistä koostuvan käskyjen Lain, luodakseen ne kaksi itsensä yhteydessä yhdeksi uudeksi ihmiseksi ja tehdäkseen rauhan
16 ja sovittaakseen täysin molemmat Jumalan kanssa yhdessä ruumiissa kidutuspaalun kautta, koska hän oli itsensä välityksellä tehnyt lopun vihollisuudesta.
17 Ja hän tuli ja julisti rauhan hyvää uutista teille, kaukana oleville, ja rauhaa lähellä oleville,
18 sillä hänen kauttaan me molemmat saamme lähestyä Isää yhden hengen välityksellä.
19 Sen tähdenhän te ette ole enää vieraita ettekä muukalaisasukkaita, vaan te olette pyhien kansalaistovereita ja Jumalan huonekunnan jäseniä,
20 ja teidät on rakennettu apostolien ja profeettojen perustukselle, kun taas Kristus Jeesus itse on peruskulmakivenä.
21 Hänen yhteydessään koko rakennus sopusointuisesti yhteen liitettynä kasvaa pyhäksi temppeliksi Jehovalle.
22 Hänen yhteydessään tekin rakennutte yhdessä paikaksi, jossa Jumala asuu hengen välityksellä.
efesolaisille 3
3 Tämän takia minä, Paavali, Kristuksen Jeesuksen vanki teidän hyväksenne, te kansakuntien ihmiset...
2 jos todella olette kuulleet siitä Jumalan ansaitsemattoman hyvyyden taloudenhoidosta, joka annettiin minulle teitä silmällä pitäen,
3 että pyhä salaisuus tehtiin minulle tunnetuksi ilmestyksen välityksellä, niin kuin jo lyhyesti kirjoitin.
4 Siitä voitte sitä lukiessanne oivaltaa, kuinka kykenen käsittämään Kristusta koskevan pyhän salaisuuden.
5 Toisissa sukupolvissa tätä salaisuutta ei tehty tunnetuksi ihmisten pojille, niin kuin se nyt on hengen välityksellä paljastettu hänen pyhille apostoleilleen ja profeetoilleen,
6 nimittäin se, että kansakuntien ihmisten tulisi olla perijätovereita ja saman ruumiin jäseniä ja osallisia kanssamme lupaukseen Kristuksen Jeesuksen yhteydessä hyvän uutisen välityksellä.
7 Minusta tuli tämän palvelija Jumalan ansaitsemattoman hyvyyden ilmaisen lahjan mukaisesti, joka annettiin minulle hänen voimansa vaikutustavan mukaan.
8 Minulle, kaikista pyhistä vähäisintä vähäisemmälle, annettiin tämä ansaitsematon hyvyys julistaakseni kansakunnille hyvää uutista Kristuksen pohjattomasta rikkaudesta
9 ja pannakseni ihmiset näkemään, miten sitä pyhää salaisuutta hoidetaan, joka on menneisyyden hämärästä asti ollut kätkettynä Jumalassa, joka loi kaiken.
10 Tämä tapahtui sitä varten, että taivaallisissa oleville hallituksille ja valloille tehtäisiin nyt seurakunnan kautta tunnetuksi Jumalan erittäin moninainen viisaus
11 sen ikuisen tarkoituksen mukaisesti, jonka hän muodosti Kristuksen, Jeesuksen, meidän Herramme, yhteydessä,
12 jonka avulla puhumme näin vapaasti ja saamme häneen kohdistuvan uskomme välityksellä lähestyä Jumalaa luottavaisesti.
13 Siksi pyydän, ettette lannistu näiden ahdistusten vuoksi, jotka minulla on teidän puolestanne, sillä nämä merkitsevät teille kirkkautta.
14 Tämän takia minä notkistan polveni Isälle,
15 jolle jokainen suku taivaassa ja maan päällä on kiitollisuudenvelassa nimestään,
16 jotta hän kirkkautensa rikkauden mukaisesti soisi teidän tulla sisäiseltä ihmiseltänne väkeviksi henkensä välittämällä voimalla
17 ja soisi Kristuksen asua uskonne välityksellä teidän sydämessänne rakkaudessa, niin että olisitte juurtuneita ja perustukselle laskettuja
18 kyetäksenne perusteellisesti käsittämään kaikkien pyhien kanssa, mikä on leveys ja pituus ja korkeus ja syvyys,
19 ja tuntemaan Kristuksen rakkauden, joka ylittää tiedon, jotta olisitte kaiken Jumalan antaman täyteyden täyttämät.
20 Mutta hänelle, joka voi meissä vaikuttavan voimansa mukaisesti tehdä enemmän kuin yltäkylläisesti yli kaiken sen, mitä pyydämme tai mielessämme kuvittelemme,
21 hänelle olkoon kunnia seurakunnan välityksellä ja Kristuksen Jeesuksen välityksellä kaikkiin sukupolviin asti aina ja ikuisesti. Aamen.
efesolaisille 4
4 Sen tähden minä, vanki Herrassa, hartaasti pyydän teitä vaeltamaan sen kutsumisen arvon mukaisesti, jolla teidät kutsuttiin,
2 täydessä nöyrämielisyydessä ja lempeydessä, pitkämielisyydessä, kestäen toisianne rakkaudessa,
3 pyrkien hartaasti säilyttämään hengen ykseyden rauhan yhdistävässä siteessä.
4 On yksi ruumis ja yksi henki, samoin kuin teidät kutsuttiin yhdessä toivossakin, johon teidät kutsuttiin;
5 yksi Herra, yksi usko, yksi kaste;
6 yksi Jumala ja kaikkien Isä, joka on yli kaikkien ja kaikkien kautta ja kaikissa.
7 Mutta kullekin meistä annettiin ansaitsematonta hyvyyttä sen mukaan, miten Kristus on ilmaista lahjaa mitannut.
8 Siksi hän sanoo: ”Kun hän nousi korkeuteen, hän vei pois vankeja; hän antoi lahjoja ihmisinä.”
9 Mitä nyt ilmaus ”hän nousi” muuta merkitsee kuin sitä, että hän myös laskeutui alempiin seutuihin, toisin sanoen maahan?
10 Juuri hän, joka laskeutui, on myös hän, joka nousi paljon kaikkien taivaiden yläpuolelle, jotta hän antaisi täyteyden kaikelle.
11 Ja hän antoi jotkut apostoleiksi, jotkut profeetoiksi, jotkut evankelistoiksi, jotkut paimeniksi ja opettajiksi,
12 pitäen silmällä pyhien palauttamista kohdalleen, palvelustyöhön, Kristuksen ruumiin rakentamiseen,
13 kunnes me kaikki pääsemme ykseyteen uskossa ja Jumalan Pojan täsmällisessä tuntemuksessa, täysikasvuisen miehen tasolle, sen mitan määrään, joka kuuluu Kristuksen täyteyteen,
14 jotta emme enää olisi lapsia, jotka heittelehtivät kuin aaltojen ajamina ja joita jokainen opetuksen tuuli kuljettaa sinne tänne ihmisten juonitellessa ja viekkaasti keksiessä erheitä.
15 Mutta kasvakaamme totuutta puhuen rakkauden avulla kaikessa häneen, joka on pää, Kristus.
16 Hänestä koko ruumis, kun se on sopusointuisesti liitetty yhteen ja saatettu yhteistoimintaan jokaisen nivelen välityksellä, joka täyttää tarpeen, siten että kukin eri jäsen toimii sille määrätyllä tavalla, myötävaikuttaa ruumiin kasvuun rakentuakseen rakkaudessa.
17 Tämän siis sanon ja todistan Herrassa, ettette enää vaella niin kuin kansakuntien ihmiset vaeltavat mielensä hyödyttömyydessä,
18 samalla kun he heissä olevan tietämättömyyden vuoksi, sydämensä tunnottomuuden vuoksi, ovat mieleltään pimeydessä ja vieraantuneita Jumalalle kuuluvasta elämästä.
19 Menetettyään kaiken moraalitajunsa he ovat antautuneet irstauteen harjoittamaan ahneesti kaikenlaista epäpuhtautta.
20 Mutta te ette ole oppineet tuntemaan Kristusta tällaiseksi,
21 edellyttäen tosiaan, että kuulitte häntä ja että teille opetettiin hänen välityksellään, niin kuin totuus on Jeesuksessa,
22 että teidän tulee panna pois vanha persoonallisuus, joka mukautuu entiseen käytöstapaanne ja joka turmeltuu petollisten halujensa mukaan,
23 mutta että teidän tulee uudistua mieleenne vaikuttavassa voimassa
24 ja pukea yllenne uusi persoonallisuus, joka luotiin Jumalan tahdon mukaan tosi vanhurskaudessa ja uskollisuudessa.
25 Siksi, nyt kun olette panneet pois valheen, puhukaa totta, kukin teistä lähimmäisensä kanssa, sillä olemme toinen toisellemme kuuluvia jäseniä.
26 Vihastukaa, mutta älkää kuitenkaan tehkö syntiä; älköön aurinko laskeko ollessanne ärsyyntyneessä tilassa,
27 älkääkä antako Panettelijalle sijaa.
28 Älköön varastaja enää varastako, vaan tehköön ennemmin kovasti työtä suorittaen käsillään sitä, mikä on hyvää, jotta hänellä olisi jotakin annettavaa tarpeessa olevalle.
29 Älköön suustanne lähtekö mitään mätää puhetta, vaan sellaista, mikä on tarpeen mukaan hyvää rakennukseksi, jotta se antaisi sitä, mikä on suotuisaa kuulijoille.
30 Älkää myöskään murehduttako Jumalan pyhää henkeä, jolla teidät on sinetöity lunastusvapautuksen päivään.
31 Kaikki ilkeämielinen katkeruus ja suuttumus ja vihastus ja huutaminen ja herjaava puhe olkoon kaukana teistä kaiken pahuuden ohella.
32 Mutta tulkaa huomaavaisiksi toisianne kohtaan, hellän sääliväisiksi, ja antakaa toisillenne auliisti anteeksi, niin kuin Jumalakin on Kristuksen kautta antanut teille auliisti anteeksi.
efesolaisille 5
5 Tulkaa sen tähden Jumalan jäljittelijöiksi niin kuin rakkaat lapset
2 ja vaeltakaa edelleen rakkaudessa, niin kuin Kristuskin rakasti teitä ja luovutti itsensä teidän puolestanne uhrilahjana ja teurasuhrina Jumalalle suloiseksi tuoksuksi.
3 Haureutta ja minkäänlaista epäpuhtautta tai ahneutta älköön edes mainittako teidän keskuudessanne, niin kuin pyhille sopiikin,
4 älköönkä häpeällistä käytöstä tai tyhmää puhetta tai rivoa leikinlaskua, jotka eivät ole soveliaita, vaan mainittakoon pikemminkin kiitosta.
5 Sillä te tiedätte tämän, tuntiessanne sen itse, ettei yhdelläkään haureellisella tai epäpuhtaalla tai ahneella – joka merkitsee epäjumalanpalvelijana olemista – ole mitään perintöä Kristuksen ja Jumalan valtakunnassa.
6 Älköön kukaan pettäkö teitä tyhjillä sanoilla, sillä edellä mainittujen seikkojen vuoksi Jumalan vihastus kohtaa tottelemattomuuden poikia.
7 Älkää sen tähden tulko osallisiksi heidän kanssaan,
8 sillä te olitte kerran pimeys, mutta nyt te olette valo Herran yhteydessä. Vaeltakaa edelleen valon lapsina,
9 sillä valon hedelmä koostuu kaikenlaisesta hyvyydestä ja vanhurskaudesta ja totuudesta.
10 Varmistautukaa jatkuvasti siitä, mikä on otollista Herralle,
11 älkääkä enää osallistuko pimeyteen kuuluviin hedelmättömiin tekoihin, vaan pikemminkin jopa ojentakaa niistä,
12 sillä mitä heillä salassa tapahtuu, sitä on häpeällistä kertoakin.
13 Mutta valo tekee ilmeiseksi kaiken, mistä ojennetaan, sillä kaikki, mikä tulee ilmeiseksi, on valoa.
14 Siksi hän sanoo: ”Herää, oi nukkuja, ja nouse kuolleista, niin Kristus valaisee sinua.”
15 Pitäkää siis tarkoin silmällä, ettette vaella niin kuin epäviisaat, vaan niin kuin viisaat
16 ostaen sopivan ajan itsellenne, koska päivät ovat pahat.
17 Älkää sen vuoksi enää tulko järjettömiksi, vaan tajutkaa kaiken aikaa, mikä Jehovan tahto on.
18 Älkää myöskään juopuko viinistä, missä on irstailua, vaan täyttykää alati hengellä
19 ja puhukaa toisillenne psalmein ja Jumalan ylistyksin sekä hengellisin lauluin ja laulakaa ja soittakaa sydämessänne Jehovalle,
20 samalla kun kiitätte aina kaikesta Jumalaamme ja Isäämme Herramme Jeesuksen Kristuksen nimessä.
21 Olkaa alamaisia toinen toisellenne Kristuksen pelossa.
22 Olkoot vaimot alamaisia miehelleen niin kuin Herralle,
23 sillä mies on vaimonsa pää, niin kuin Kristuskin on seurakunnan pää, hän, tämän ruumiin pelastaja.
24 Mutta niin kuin seurakunta on alamainen Kristukselle, niin olkoot vaimotkin miehelleen kaikessa alamaiset.
25 Miehet, rakastakaa jatkuvasti vaimoanne, niin kuin Kristuskin rakasti seurakuntaa ja luovutti itsensä sen puolesta,
26 jotta hän pyhittäisi sen puhdistaen sen vedellä pesten sanan avulla
27 asettaakseen eteensä seurakunnan loistossaan, niin ettei siinä olisi tahraa eikä ryppyä eikä mitään sellaista, vaan että se olisi pyhä ja moitteeton.
28 Tällä tavoin miesten pitää rakastaa vaimoaan niin kuin omaa ruumistaan. Se, joka rakastaa vaimoaan, rakastaa itseään,
29 sillä ei kukaan ole koskaan vihannut omaa lihaansa, vaan hän ravitsee ja vaalii sitä, niin kuin Kristuskin seurakuntaa,
30 sillä me olemme hänen ruumiinsa jäseniä.
31 ”Tästä syystä mies jättää isänsä ja äitinsä ja liittyy vaimoonsa, ja ne kaksi tulevat yhdeksi lihaksi.”
32 Tämä pyhä salaisuus on suuri. Minä puhun nyt Kristuksesta ja seurakunnasta.
33 Rakastakoon kuitenkin myös kukin teistä henkilökohtaisesti vaimoaan niin kuin itseään; vaimolla taas tulee olla syvä kunnioitus miestään kohtaan.
efesolaisille 6
6 Lapset, olkaa tottelevaisia vanhemmillenne Herran yhteydessä, sillä tämä on vanhurskasta.
2 ”Kunnioita isääsi ja äitiäsi”; se on ensimmäinen käsky johon liittyy lupaus:
3 ”jotta sinun kävisi hyvin ja saisit olla kauan aikaa maan päällä”.
4 Ja te isät, älkää ärsyttäkö lapsianne, vaan kasvattakaa heitä jatkuvasti Jehovan kurissa ja mielenohjauksessa.
5 Te orjat, olkaa tottelevaisia niille, jotka ovat isäntiänne lihallisessa merkityksessä, peläten ja vavisten sydämenne vilpittömyydessä, niin kuin Kristukselle,
6 ei silmänpalvelua suorittaen ihmisten miellyttäjinä, vaan Kristuksen orjina, tehden Jumalan tahdon kokosieluisesti.
7 Olkaa hyvään suuntautuneita orjia, niin kuin Jehovalle eikä ihmisille,
8 sillä te tiedätte, että mitä hyvää kukin tehneekin, hän saa sen takaisin Jehovalta, olkoonpa orja tai vapaa.
9 Myös te isännät, tehkää samaa heille, jättäkää pois uhkaileminen, sillä te tiedätte, että sekä heidän että teidän Herranne on taivaissa, eikä hänessä ole puolueellisuutta.
10 Lopuksi, voimistukaa edelleen Herrassa ja hänen voimansa väkevyydessä.
11 Pukekaa yllenne Jumalan koko sota-asu voidaksenne pysyä lujina Panettelijan vehkeilyjä vastaan,
12 sillä meillä ei ole kamppailua verta ja lihaa vastaan, vaan hallituksia vastaan, valtoja vastaan, tämän pimeyden maailmanhallitsijoita vastaan, taivaallisissa olevia pahoja henkivoimia vastaan.
13 Ottakaa tämän vuoksi Jumalan koko sota-asu, jotta voisitte tehdä vastarintaa pahana päivänä ja kaikki perusteellisesti tehtyänne pysyä lujina.
14 Pysykää sen tähden lujina, kupeenne totuuteen vyötettyinä ja yllänne vanhurskauden rintahaarniska
15 ja kenkinä jaloissanne rauhan hyvän uutisen varusteet.
16 Ennen kaikkea ottakaa uskon suuri kilpi, jolla voitte sammuttaa kaikki paholaisen palavat heittoaseet.
17 Ottakaa myös vastaan pelastuksen kypärä ja hengen miekka, toisin sanoen Jumalan sana,
18 samalla kun kaikin rukoilemisen ja nöyrän pyytämisen muodoin jatkatte rukoilemista joka tilaisuudessa hengessä. Ja sitä varten pysykää hereillä täysin kestävinä ja rukoillen kaikkien pyhien puolesta,
19 minunkin puolestani, jotta minulle annettaisiin suuni avatessani kyky puhua tehdäkseni vapaasti puhumalla tunnetuksi sen hyvän uutisen pyhää salaisuutta,
20 jonka puolesta toimin lähettiläänä kahleissa, jotta puhuisin sen yhteydessä rohkeasti, niin kuin minun puhua pitää.
21 Mutta jotta te myös tietäisitte minun asioistani, siitä miten voin, niin Tykikos, rakas veli ja uskollinen palvelija Herrassa, tekee kaiken teille tunnetuksi.
22 Lähetän hänet teidän luoksenne juuri sitä varten, että saisitte tietää meitä koskevista asioista ja että hän lohduttaisi sydämiänne.
23 Olkoon veljillä rauha ja rakkaus sekä usko Jumalalta, Isältä, ja Herralta Jeesukselta Kristukselta.
24 Ansaitsematon hyvyys olkoon kaikilla niillä, jotka rakastavat Herraamme Jeesusta Kristusta turmeltumattomuudessa.
Filippiläisille 1
1 Paavali ja Timoteus, Kristuksen Jeesuksen orjat, kaikille Kristuksen Jeesuksen yhteydessä oleville pyhille, jotka ovat Filippissä, sekä valvojille ja avustaville palvelijoille:
2 Olkoon teillä ansaitsematon hyvyys ja rauha Jumalalta, meidän Isältämme, ja Herralta Jeesukselta Kristukselta.
3 Kiitän aina Jumalaani joka kerta kun muistan teitä
4 jokaisessa rukouksessani kaikkien teidän puolestanne, samalla kun esitän rukoukseni iloiten,
5 sen avustuksen takia, jonka olette antaneet hyvälle uutiselle ensimmäisestä päivästä lähtien tähän hetkeen saakka.
6 Sillä olen varma juuri siitä, että se, joka aloitti teissä hyvän työn, suorittaa sen loppuun Jeesuksen Kristuksen päivään mennessä.
7 On täysin oikein, että ajattelen tätä teistä kaikista, sen vuoksi että minulla on teidät sydämessäni, koska te kaikki olette osallisia minun kanssani ansaitsemattomasta hyvyydestä sekä vankilakahleissani että hyvän uutisen puolustamisessa ja laillisessa vahvistamisessa.
8 Sillä Jumala on minun todistajani, kuinka ikävöin teitä kaikkia sellaisella hellällä kiintymyksellä kuin Kristuksella Jeesuksella on.
9 Ja sitä rukoilen jatkuvasti, että teidän rakkautenne tulisi yhä runsaammaksi täsmällisen tiedon ja täyden tarkkanäköisyyden ohella,
10 jotta varmistautuisitte tärkeämmistä asioista, niin että Kristuksen päivään saakka olisitte tahrattomia ettekä kompastuttaisi toisia
11 ja olisitte täynnä vanhurskauden hedelmää, joka tulee Jeesuksen Kristuksen kautta, Jumalan kunniaksi ja ylistykseksi.
12 Mutta haluan teidän tietävän, veljet, että asiani ovat koituneet pikemminkin hyvän uutisen edistymiseksi kuin joksikin muuksi,
13 niin että kahleeni ovat tulleet julkisesti tunnetuiksi Kristuksen yhteydessä koko pretoriaanikaartin ja kaikkien muiden keskuudessa,
14 ja useimmat veljistä Herrassa, koska he tuntevat luottamusta vankilakahleitteni takia, osoittavat yhä suurempaa rohkeutta puhua Jumalan sanaa pelottomasti.
15 Tosin jotkut saarnaavat Kristusta kateudesta ja kilpailuhalusta, mutta toiset myös hyvästä tahdosta.
16 Nämä jälkimmäiset julistavat Kristusta rakkaudesta, sillä he tietävät, että minut on pantu tänne hyvän uutisen puolustusta varten,
17 mutta nuo edelliset riidanhalusta, eivät puhtaasta vaikuttimesta, sillä he luulevat tuottavansa minulle ahdistusta vankilakahleissani.
18 Mitä sitten? Ei mitään, paitsi että Kristusta julistetaan kaikin tavoin, joko teeskennellen tai totuudessa, ja tästä minä iloitsen. Olen vastedeskin iloitseva,
19 sillä tiedän, että tämä johtaa pelastukseeni teidän rukouksenne ja Jeesuksen Kristuksen hengen saannin välityksellä
20 sopusoinnussa sen hartaan odotukseni ja toivoni kanssa, etten missään suhteessa tule joutumaan häpeään, vaan että niin kuin aina ennen, niin nytkin Kristuksen suuruus tulee aivan vapaasti puhumalla julistetuksi minun ruumiini avulla, joko elämän kautta tai kuoleman kautta.
21 Sillä minulle eläminen on Kristus ja kuoleminen voitto.
22 Mutta jos on määrä elää edelleen lihassa, niin tämä on työni hedelmää – ja kuitenkaan en tee tunnetuksi, kumman valitsen.
23 Olen painostuksen alaisena näiden kahden johdosta; mutta vapauttamista ja Kristuksen kanssa olemista haluan todella, sillä tämä on tietenkin paljon parempi.
24 Teidän takianne on kuitenkin tarpeellisempaa, että pysyn lihassa.
25 Koska olen tästä varma, tiedän siis, että tulen jäämään ja viipymään teidän kaikkien luona teidän edistymiseksenne ja iloksi, joka kuuluu uskoonne,
26 niin että olisitte tulvillaan riemua Kristuksessa Jeesuksessa minun takiani ollessani jälleen läsnä teidän kanssanne.
27 Käyttäytykää vain Kristusta koskevan hyvän uutisen arvon mukaisesti, jotta minä, tulenpa ja näen teidät tai olen poissa, kuulisin siitä, mikä koskee teitä, että te pysytte lujina yhdessä hengessä ja ponnistelette yhtenä sieluna rinta rinnan hyvän uutisen uskon puolesta
28 ja missään suhteessa vastustajianne säikähtämättä. Juuri tämä on todistus tuhosta heille mutta pelastuksesta teille, ja tämä osoitus on Jumalalta,
29 sillä teille annettiin Kristuksen puolesta etu sekä uskoa häneen että myös kärsiä hänen puolestaan.
30 Sillä teillä on sama kamppailu, jonka näitte minun tapauksessani ja josta nyt minun tapauksessani kuulette.
Filippiläisille 2
2 Jos siis on jotakin rohkaisua Kristuksessa, jos jotakin rakkauden lohdutusta, jos jotakin hengen osallisuutta, jos jotakin hellää kiintymystä ja sääliväisyyttä,
2 niin tehkää minun iloni täydeksi siten, että olette samaa mieltä ja että teillä on sama rakkaus, että olette liittyneet yhteen sielultanne, että pidätte yhden ajatuksen mielessänne,
3 ettette tee mitään riidanhalusta tai itsekeskeisyydestä, vaan katsotte nöyrämielisesti, että toiset ovat teitä parempia,
4 ettekä pidä silmällä henkilökohtaisesti kiinnostuneina vain omia asioitanne, vaan henkilökohtaisesti kiinnostuneina myös toisten asioita.
5 Säilyttäkää itsellänne tämä asenne, joka oli myös Kristuksella Jeesuksella,
6 joka, vaikka hän oli olemassa Jumalan muodossa, ei harkinnut lainkaan anastusta, nimittäin sitä, että hänen tulisi olla Jumalan vertainen.
7 Ei, vaan hän tyhjensi itsensä ja otti orjan muodon ja tuli ihmisten kaltaiseksi.
8 Vielä enemmänkin: kun hän totesi itsensä olemukseltaan ihmiseksi, hän nöyrrytti itsensä ja tuli tottelevaiseksi kuolemaan saakka, aina kidutuspaalussa kuolemaan saakka.
9 Juuri siksi Jumala korottikin hänet ylempään asemaan ja antoi huomaavaisesti hänelle nimen, joka on jokaisen muun nimen yläpuolella,
10 niin että Jeesuksen nimessä jokainen polvi notkistuisi, niiden, jotka ovat taivaassa, ja niiden, jotka ovat maan päällä, ja niiden, jotka ovat maan alla,
11 ja jokainen kieli tunnustaisi avoimesti Jeesuksen Kristuksen olevan Herra Jumalan, Isän, kunniaksi.
12 Siispä, rakkaani, sillä tavalla kuin olette aina totelleet, ette ainoastaan minun läsnä ollessani, vaan nyt paljon alttiimmin minun poissa ollessani, työskennelkää jatkuvasti omaksi pelastukseksenne peläten ja vavisten,
13 sillä Jumala on se, joka mielisuosionsa tähden vaikuttaa teissä sekä tahtomisen että toimimisen.
14 Tehkää jatkuvasti kaikki nurisematta ja väittelyittä,
15 jotta teistä tulisi moitteettomia ja viattomia, virheettömiä Jumalan lapsia kieron ja vääristyneen sukupolven keskuudessa, jonka joukossa te loistatte valaisijoina maailmassa
16 ja säilytätte lujan otteen elämän sanaan, jotta minulla Kristuksen päivänä olisi syytä riemuita siitä, etten juossut turhaan enkä turhaan tehnyt kovasti työtä.
17 Kaikesta huolimatta, jos minua vuodatetaankin niin kuin juomauhria teurasuhrille ja julkiselle palvelukselle, johon usko on teidät johtanut, olen iloinen, ja iloitsen kaikkien teidän kanssanne.
18 Olkaa tekin samalla tavoin iloisia, ja iloitkaa minun kanssani.
19 Toivon puolestani Herrassa Jeesuksessa voivani lähettää Timoteuksen pian teidän luoksenne, jotta sieluni ilahtuisi saadessani tietää teitä koskevista asioista.
20 Sillä minulla ei ole ketään muuta suhtautumistavalta hänen kaltaistaan, joka todella huolehtisi teitä koskevista asioista.
21 Kaikki toiset näet etsivät omia etujaan eivätkä Kristuksen Jeesuksen etuja.
22 Mutta te tunnette sen todisteen, jonka hän antoi itsestään, että niin kuin lapsi isän kanssa hän palveli kuin orja minun kanssani hyvän uutisen edistämiseksi.
23 Hän on siis se mies, jonka toivon voivani lähettää niin pian kuin olen nähnyt, miten minun asioitteni laita on.
24 Tosin luotan Herrassa siihen, että itsekin tulen pian.
25 Pidän kuitenkin tarpeellisena lähettää luoksenne Epafroditoksen, oman veljeni ja työtoverini ja soturitoverini, mutta teidän lähettinne ja yksityispalvelijanne omaa tarvettani varten,
26 koska hän kaipaa teidän kaikkien näkemistä ja on masentunut, koska kuulitte hänen sairastuneen.
27 Hän sairastuikin ja oli lähellä kuolemaa, mutta Jumala oli hänelle armollinen, eikä ainoastaan hänelle, vaan myös minulle, jotten saisi murhetta murheen lisäksi.
28 Sen tähden lähetän hänet sitäkin kiireellisemmin, jotta hänet nähdessänne iloitsisitte jälleen ja minä olisin sitä murheettomampi.
29 Ottakaa hänet sen tähden tavalliseen tapaan tervetulleena vastaan Herrassa iloiten täysin määrin, ja pitäkää jatkuvasti sellaisia miehiä kalliina,
30 sillä hän joutui Herran työn vuoksi varsin lähelle kuolemaa saattaessaan sielunsa vaaran alaiseksi korvatakseen täysin sen, että te ette olleet täällä suorittamassa minulle yksityistä palvelusta.
Filippiläisille 3
3 Lopuksi, veljeni, iloitkaa jatkuvasti Herrassa. Samoista asioista teille kirjoittaminen ei ole minulle vaivaksi, mutta teille se on turvaksi.
2 Varokaa noita koiria, varokaa niitä, jotka saavat aikaan pahaa, varokaa lihan silpojia.
3 Sillä todellinen ympärileikkaus on meillä, jotka suoritamme pyhää palvelusta Jumalan hengen avulla ja jotka ylpeilemme Kristuksesta Jeesuksesta ja jotka emme luota lihaan,
4 vaikka minulla, jos kenellä, on syytä luottaa myös lihaan. Jos joku toinen ajattelee, että hänellä on syytä luottaa lihaan, niin vielä enemmän minulla:
5 ympärileikattu kahdeksantena päivänä, Israelin sukujuurta, Benjaminin heimoa, heprealaisista syntynyt heprealainen, lakiin nähden fariseus,
6 palavaan intoon nähden seurakuntaa vainoava, lain kautta tulevaan vanhurskauteen nähden moitteettomaksi osoittautunut.
7 Mutta niitä asioita, jotka olivat minulle voittoja, olen pitänyt tappiona Kristuksen vuoksi.
8 Minähän muuten pidänkin kaikkea tappiona Herrani Kristuksen Jeesuksen tuntemuksen verrattoman arvon vuoksi. Hänen takiaan olen menettänyt kaiken ja pidän sitä paljona roskana, jotta voittaisin Kristuksen
9 ja minun todettaisiin olevan hänen yhteydessään ja omistavan, ei omaa vanhurskautta, joka johtuu laista, vaan sen, joka tulee Kristukseen kohdistuvan uskon välityksellä, sen vanhurskauden, joka on lähtöisin Jumalasta uskon perusteella,
10 niin että tuntisin hänet ja hänen ylösnousemuksensa voiman ja osallisuuden hänen kärsimyksiinsä alistumalla hänen kuolemansa kaltaiseen kuolemaan
11 nähdäkseni, pääsisinkö mitenkään varhaisempaan ylösnousemukseen kuolleista.
12 Ei niin, että olen jo saanut sen tai että minut on jo tehty täydelliseksi, mutta pyrin näkemään, voisinko minäkin ottaa haltuuni sen, mitä varten Kristus Jeesus on myös ottanut haltuunsa minut.
13 Veljet, en minä vielä katso ottaneeni sitä haltuuni, mutta on yksi asia: unohtaen sen, mikä on takana, ja kurottautuen sitä kohti, mikä on edessä,
14 pyrin kohti päämäärää saadakseni palkinnon: Jumalan kutsun ylös Kristuksen Jeesuksen välityksellä.
15 Olkoon meillä siis, niin monta kuin meitä on kypsää, tämä asenne, ja jos olette jossakin suhteessa mieleltänne taipuvaisia toisaanne, niin Jumala paljastaa teille edellä mainitun asenteen.
16 Joka tapauksessa, missä määrin olemmekin edistyneet, vaeltakaamme jatkuvasti järjestystä noudattaen tähän samaan totunnaiseen tapaan.
17 Tulkaa yhdessä minun jäljittelijöikseni, veljet, ja pitäkää silmänne suunnattuina niihin, jotka vaeltavat sen esimerkin mukaisesti, joka teillä on meissä.
18 Sillä on monia – minulla oli tapana mainita heidät usein, mutta nyt mainitsen heidät myös itkien – jotka vaeltavat Kristuksen kidutuspaalun vihollisina,
19 ja heidän loppunsa on tuho, ja heidän jumalansa on heidän vatsansa, ja heidän kunniansa on heidän häpeässään, ja heidän mielensä on maanpäällisissä asioissa.
20 Mutta meidän kansalaisuutemme on taivaissa, mistä myös hartaasti odotamme pelastajaa, Herraa Jeesusta Kristusta,
21 joka muovaa uudelleen meidän nöyryytetyn ruumiimme loistoisan ruumiinsa mukaiseksi sen voiman vaikutuksella, jolla hän myös voi saattaa kaiken alaisuuteensa.
Filippiläisille 4
4 Näin ollen, rakkaat ja kaivatut veljeni, iloni ja kruununi, pysykää lujina tällä tavoin Herrassa, rakkaat.
2 Euodiaa kehotan ja Syntykeä kehotan olemaan samaa mieltä Herrassa.
3 Niin, pyydän sinuakin, aito iestoveri: auta jatkuvasti näitä naisia, jotka ovat ponnistelleet rinta rinnan kanssani hyvässä uutisessa yhdessä Clemensin sekä muiden työtoverieni kanssa, joiden nimet ovat elämän kirjassa.
4 Iloitkaa aina Herrassa. Sanon vielä kerran: iloitkaa!
5 Tulkoon järkevyytenne tunnetuksi kaikille ihmisille. Herra on lähellä.
6 Älkää olko mistään huolissanne, vaan antakaa anomustenne tulla kaikessa rukouksen ja nöyrän pyynnön avulla kiitoksen ohella Jumalalle tunnetuiksi,
7 niin Jumalan rauha, joka ylittää kaiken ajatuksen, varjelee teidän sydämenne ja mielenne Kristuksen Jeesuksen välityksellä.
8 Lopuksi, veljet, mikä on totta, mikä ansaitsee vakavaa huomiota, mikä on vanhurskasta, mikä on siveellisesti puhdasta, mikä on rakastettavaa, mistä puhutaan hyvää, jos on jotakin hyvettä ja jos on jotakin ylistettävää, sitä kaikkea ajatelkaa jatkuvasti.
9 Mitä opitte sekä otitte vastaan ja kuulitte ja näitte minun yhteydessäni, sitä harjoittakaa, niin rauhan Jumala on teidän kanssanne.
10 Iloitsen suuresti Herrassa, että olette nyt lopulta elpyneet ajattelemaan minun parastani, mitä todellisuudessa ajattelittekin, mutta teillä ei ollut tilaisuutta.
11 Ei niin, että puhun puutteessa olemisesta, sillä minä olen oppinut, missä oloissa olenkin, olemaan tyytyväinen.
12 Osaanhan elää niukkuudessa, osaanhan olla runsaudessa. Kaikessa ja kaikissa oloissa olen oppinut sekä kylläisenä olemisen että nälän näkemisen, sekä runsaudessa olemisen että puutteen kärsimisen salaisuuden.
13 Kaikkeen minulla on voimaa hänen välityksellään, joka voimistaa minua.
14 Menettelitte kuitenkin hyvin osallistuessanne kanssani minun ahdistukseeni.
15 Te filippiläiset kyllä tiedättekin, että hyvän uutisen julistamisen alussa, kun lähdin Makedoniasta, ei mikään muu seurakunta kuin te yksin osallistunut kanssani antamis- ja vastaanottamisasiaan,
16 sillä Tessalonikaankin lähetitte minulle jotakin tarpeeseeni sekä kerran että toisenkin kerran.
17 Ei niin, että etsin hartaasti lahjaa, vaan että etsin hartaasti sitä hedelmää, joka tuo tilillenne enemmän ansiota.
18 Minulla on kuitenkin kaikkea täysin määrin ja minulla on runsaasti. Minulla on kylliksi, nyt kun olen saanut Epafroditokselta sen, mikä tuli teiltä, suloisen tuoksun, otollisen uhrin, Jumalalle hyvin mieluisen.
19 Jumalani täyttää vuorostaan täysin kaikki tarpeenne kirkkaudessa olevan rikkautensa määrän mukaan Kristuksen Jeesuksen välityksellä.
20 Mutta Jumalallemme ja Isällemme olkoon kunnia aina ja ikuisesti. Aamen.
21 Sanokaa terveiseni jokaiselle pyhälle Kristuksen Jeesuksen yhteydessä. Veljet, jotka ovat kanssani, lähettävät teille terveisiä.
22 Kaikki pyhät, mutta varsinkin ne, jotka ovat keisarin huonekuntaa, lähettävät teille terveisiä.
23 Herran Jeesuksen Kristuksen ansaitsematon hyvyys olkoon teidän ilmaisemanne hengen kanssa.
kolossalaisille 1
1 Paavali, Kristuksen Jeesuksen apostoli Jumalan tahdosta, ja veljemme Timoteus
2 Kolossassa oleville pyhille ja uskollisille veljille Kristuksen yhteydessä: Olkoon teillä ansaitsematon hyvyys ja rauha Jumalalta, meidän Isältämme.
3 Me kiitämme Jumalaa, Herramme Jeesuksen Kristuksen Isää, aina kun rukoilemme teidän puolestanne,
4 koska olemme kuulleet uskostanne Kristuksen Jeesuksen yhteydessä ja rakkaudesta, joka teillä on kaikkia pyhiä kohtaan
5 sen toivon vuoksi, joka teille on varattuna taivaissa. Tästä toivosta te kuulitte aiemmin sen hyvän uutisen totuuden kertomisen välityksellä,
6 joka on ilmaantunut teille, niin kuin se kantaa hedelmää ja lisääntyy kaikessa maailmassa samoin kuin teidänkin keskuudessanne, siitä päivästä lähtien jona te kuulitte ja opitte täsmällisesti tuntemaan Jumalan ansaitsemattoman hyvyyden totuudessa.
7 Olette oppineet sen Epafraalta, rakkaalta orjatoveriltamme, joka on Kristuksen uskollinen palvelija meidän hyväksemme,
8 joka myös toi meille ilmi teidän hengellisen rakkautenne.
9 Sen vuoksi emme mekään, siitä päivästä lähtien, jona siitä kuulimme, ole lakanneet rukoilemasta teidän puolestanne ja pyytämästä, että täyttyisitte hänen tahtonsa täsmällisellä tuntemuksella kaikessa viisaudessa ja hengellisessä käsityskyvyssä
10 vaeltaaksenne Jehovan arvon mukaisesti, jotta voisitte täysin miellyttää häntä kantaessanne jatkuvasti hedelmää kaikessa hyvässä työssä ja kasvaessanne Jumalan täsmällisessä tuntemuksessa,
11 voimistettuina kaikella voimalla hänen loistoisan väkevyytensä määrän mukaan kestääksenne täysin ja ollaksenne pitkämielisiä iloiten,
12 samalla kun kiitätte Isää, joka teki teidät soveliaiksi osallistumaan siihen perintöön, joka pyhillä on valossa.
13 Hän vapautti meidät pimeyden vallasta ja siirsi meidät rakkaan Poikansa valtakuntaan,
14 hänen jonka välityksellä meillä on vapautus lunnaiden perusteella, syntiemme anteeksianto.
15 Hän on näkymättömän Jumalan kuva, koko luomakunnan esikoinen,
16 sillä hänen välityksellään luotiin kaikki muu, mitä on taivaissa ja maan päällä, näkyvät ja näkymättömät, olkootpa ne valtaistuimia tai herrauksia tai hallituksia tai valtoja. Kaikki muu on luotu hänen välityksellään ja häntä varten.
17 Hän on myös ennen kaikkea muuta, ja hänen välityksellään kaikki muu saatettiin olemaan,
18 ja hän on ruumiin, seurakunnan, pää. Hän on alku, esikoinen kuolleista, jotta hänestä tulisi se, joka on kaikessa ensimmäinen,
19 sillä Jumala näki hyväksi antaa kaiken täyteyden asua hänessä
20 ja hänen välityksellään sovittaa kanssaan kaiken muun, olkoonpa se maan päällä olevaa tai taivaissa olevaa, tekemällä rauhan hänen kidutuspaalussa vuodattamansa veren kautta.
21 Teidätkin, jotka olitte kerran vieraantuneita ja vihollisia, koska mielenne oli teoissa, jotka olivat pahoja,
22 hän on nyt sovittanut hänen liharuumiinsa välityksellä hänen kuolemansa kautta asettaakseen teidät pyhinä ja moitteettomina ja vapaina syytöksestä eteensä,
23 edellyttäen tietysti, että pysytte uskossa, perustukselle laskettuina ja vakaina, horjahtamatta pois sen hyvän uutisen toivosta, jonka olette kuulleet ja jota on saarnattu kaikessa luomakunnassa, joka taivaan alla on. Tämän hyvän uutisen palvelijaksi minä, Paavali, olen tullut.
24 Iloitsen nyt kärsimyksissäni teidän puolestanne, ja täytän vuorostani sitä, mitä Kristuksen ahdistuksista puuttuu, lihassani hänen ruumiinsa hyväksi, joka on seurakunta.
25 Minä tulin tämän seurakunnan palvelijaksi Jumalalta saadun taloudenhoidon mukaisesti, joka minulle annettiin teidän eduksenne saarnatakseni täysin Jumalan sanan,
26 sen pyhän salaisuuden, joka oli kätkettynä menneiltä asiainjärjestelmiltä ja menneiltä sukupolvilta. Mutta nyt se on tehty ilmeiseksi hänen pyhilleen,
27 joille Jumala on tahtonut tehdä tunnetuksi, mikä on tämän pyhän salaisuuden loistoisa rikkaus kansakuntien keskuudessa. Se on Kristus teidän yhteydessänne, hänen kirkkautensa toivo.
28 Häntä me julistamme neuvoen vakavasti jokaista ihmistä ja opettaen jokaista ihmistä kaikessa viisaudessa, jotta voisimme esittää jokaisen ihmisen täydellisenä Kristuksen yhteydessä.
29 Tätä varten teenkin kovasti työtä ja ponnistelen hänen vaikutuksensa mukaan, joka minussa voimallisesti vaikuttaa.
kolossalaisille 2
2 Sillä tahdon teidän tajuavan, miten suuri kamppailu minulla on teidän puolestanne ja Laodikeassa olevien ja kaikkien niiden puolesta, jotka eivät ole nähneet lihallisia kasvojani,
2 jotta heidän sydämensä tulisivat lohdutetuiksi, jotta he olisivat sopusointuisesti yhteen liittyneitä rakkaudessa ja ymmärryksensä täyden varmuuden koko rikkaus silmämääränä, Jumalan pyhän salaisuuden, nimittäin Kristuksen, täsmällinen tuntemus silmämääränä.
3 Hänessä ovat kaikki viisauden ja tiedon aarteet huolellisesti kätkettyinä.
4 Sanon tämän, jottei kukaan pettäisi teitä suostuttelevilla puheilla.
5 Sillä vaikka olenkin lihallisesti poissa, olen kuitenkin kanssanne hengessä ja iloitsen nähdessäni hyvän järjestyksenne ja lujan uskonne Kristukseen.
6 Sen tähden, niin kuin olette ottaneet vastaan Kristuksen Jeesuksen, Herran, vaeltakaa edelleen hänen yhteydessään,
7 juurtuneina häneen ja rakentuen hänessä ja vakaantuneina uskossa, niin kuin teitä on opetettu, uhkuen uskoa kiitoksessa.
8 Olkaa varuillanne: saattaa kenties olla joku, joka vie teidät saaliikseen filosofialla ja tyhjällä petoksella ihmisten perinteen mukaan, maailman alkeisasioiden mukaan eikä Kristuksen mukaan;
9 sillä hänessä asuu jumalallisen ominaisuuden koko täyteys ruumiillisesti.
10 Ja niin teillä on täyteys hänen välityksellään, joka on kaiken hallituksen ja vallan pää.
11 Hänen yhteydessään teidät myös ympärileikattiin käsittä suoritetulla ympärileikkauksella riisumalla pois lihan ruumis, ympärileikkauksella joka kuuluu Kristukselle,
12 sillä teidät haudattiin hänen kanssaan hänen kasteessaan, ja hänen yhteydessään teidät myös yhdessä herätettiin Jumalan toimintaan kohdistuvan uskonne välityksellä, Jumalan joka herätti hänet kuolleista.
13 Ja vaikka olitte kuolleita hairahduksissanne ja lihanne ympärileikkaamattomassa tilassa, niin Jumala teki teidät eläviksi yhdessä hänen kanssaan. Hän antoi meille huomaavaisesti anteeksi kaikki hairahduksemme
14 ja pyyhki pois meitä vastaan olleen käsin kirjoitetun asiakirjan, joka sisälsi säädöksiä ja joka oli meitä vastustamassa, ja Hän on ottanut sen pois tieltä naulitsemalla sen kidutuspaaluun.
15 Riisuttuaan hallitukset ja vallat paljaiksi hän asetti ne julkisesti näytteille voitettuina ja johdatti niitä voittokulkueessa sen välityksellä.
16 Älköön sen tähden kukaan tuomitko teitä syömisestä ja juomisesta tai minkään juhlan tai uudenkuun vieton tai sapatin johdosta,
17 sillä ne ovat tulevaisten varjo, mutta todellisuus kuuluu Kristukselle.
18 Älköön teiltä riistäkö palkintoa kukaan, joka nauttii valenöyryydestä ja jostakin enkelien palvonnan muodosta ja ”nojautuu” siihen, mitä hän on nähnyt, lihallisen mielentilansa aiheettomasti pöyhistämänä,
19 jota vastoin hän ei pysy kiinni hänessä, joka on pää, josta koko ruumis niveltensä ja nivelsiteittensä täydentämänä ja sopusointuisesti yhteen liittämänä jatkaa kasvamistaan Jumalan antamalla kasvulla.
20 Jos olette kuolleet yhdessä Kristuksen kanssa maailman alkeisasioihin katsoen, niin miksi te, ikään kuin maailmassa eläen, edelleen alistutte säädöksiin:
21 ”Älä pitele äläkä maista äläkä koske”
22 sellaisen suhteen, mikä on kaikki tarkoitettu loppuun käyttämällä häviämään, ihmisten käskyjen ja opetusten mukaisesti?
23 Juuri niillä on tosin viisauden ulkokuori itse omaksutussa palvontamuodossa ja valenöyryydessä, ruumiin ankarassa kohtelussa, mutta niillä ei ole mitään arvoa lihan tyydyttämistä vastaan taisteltaessa.
kolossalaisille 3
3 Jos teidät kuitenkin herätettiin Kristuksen kanssa, niin etsikää edelleen sitä, mikä on ylhäällä, missä Kristus istuu Jumalan oikealla puolella.
2 Pitäkää mielenne kohdistettuna siihen, mikä on ylhäällä, älkää siihen, mikä on maan päällä.
3 Sillä te olette kuolleet, ja teidän elämänne on kätkettynä Kristuksen kanssa Jumalan yhteydessä.
4 Kun Kristus, meidän elämämme, tehdään ilmeiseksi, silloin teidätkin tehdään ilmeisiksi hänen kanssaan kirkkaudessa.
5 Kuolettakaa sen tähden maan päällä olevat ruumiinjäsenenne haureuteen, epäpuhtauteen, sukupuoliseen himoon, vahingolliseen haluun ja ahneuteen katsoen, joka on epäjumalanpalvelusta.
6 Niiden vuoksi tulee Jumalan vihastus.
7 Juuri niissä tekin kerran vaelsitte, kun elitte niissä.
8 Mutta pankaa nyt todellakin ne kaikki pois itsestänne: vihastus, suuttumus, pahuus, herjaava ja rivo puhe suustanne.
9 Älkää valehdelko toisillenne. Riisukaa pois vanha persoonallisuus tottumuksineen
10 ja pukeutukaa uuteen persoonallisuuteen, jota uudistetaan täsmällisen tiedon avulla hänen kuvansa mukaan, joka sen loi,
11 missä ei ole kreikkalaista eikä juutalaista, ympärileikkausta eikä ympärileikkaamattomuutta, vierasmaalaista, skyyttalaista, orjaa, vapaata, vaan Kristus on kaikki ja kaikissa.
12 Pukeutukaa siis Jumalan valitsemina, pyhinä ja rakastettuina sääliväisyyden hellään kiintymykseen, huomaavaisuuteen, nöyrämielisyyteen, lempeyteen ja pitkämielisyyteen.
13 Kestäkää jatkuvasti toisianne ja antakaa jatkuvasti toisillenne auliisti anteeksi, jos jollakulla on valituksen syytä toista vastaan. Niin kuin Jehova on antanut teille auliisti anteeksi, niin antakaa tekin.
14 Mutta kaiken tämän lisäksi pukeutukaa rakkauteen, sillä se on täydellinen yhdysside.
15 Vallitkoon lisäksi sydämessänne Kristuksen rauha, johon teidät kutsuttiinkin yhdessä ruumiissa. Ja osoittautukaa kiitollisiksi.
16 Asukoon Kristuksen sana teissä rikkaana kaikessa viisaudessa. Opettakaa ja neuvokaa vakavasti toisianne psalmein, Jumalan ylistyksin ja hengellisin lauluin miellyttävästi, samalla kun laulatte sydämessänne Jehovalle.
17 Ja mitä teettekin sanassa tai työssä, tehkää kaikki Herran Jeesuksen nimessä kiittäen Jumalaa, Isää, hänen kauttaan.
18 Te vaimot, olkaa alamaisia miehellenne, niin kuin on soveliasta Herrassa.
19 Te miehet, rakastakaa jatkuvasti vaimoanne älkääkä olko hänelle katkeran vihaisia.
20 Te lapset, olkaa tottelevaisia vanhemmillenne kaikessa, sillä se on hyvin mieluista Herrassa.
21 Te isät, älkää ärsyttäkö lapsianne, jotteivät he masentuisi.
22 Te orjat, olkaa tottelevaisia kaikessa niille, jotka ovat isäntiänne lihallisessa merkityksessä, ei silmänpalveluin, ihmisten miellyttäjinä, vaan sydämen vilpittömyydessä, peläten Jehovaa.
23 Mitä teettekin, työskennelkää siinä kokosieluisesti niin kuin Jehovalle eikä ihmisille,
24 sillä te tiedätte, että tulette Jehovalta saamaan asianmukaisen palkan, perinnön. Palvelkaa Herran, Kristuksen, orjina.
25 Se, joka tekee väärin, saa varmasti takaisin, mitä hän on väärin tehnyt, eikä puolueellisuutta ole.
kolossalaisille 4
4 Te isännät, kohdelkaa jatkuvasti orjianne vanhurskaasti ja tasapuolisesti, koska tiedätte, että teilläkin on Herra taivaassa.
2 Olkaa hellittämättömiä rukouksessa, pysykää siinä valveilla kiittäen,
3 samalla kun rukoilette meidänkin puolestamme, että Jumala avaisi meille puheen oven puhuaksemme Kristusta koskevaa pyhää salaisuutta, jonka vuoksi olenkin vankilakahleissa,
4 jotta tekisin sen ilmeiseksi, niin kuin minun puhua pitää.
5 Vaeltakaa jatkuvasti viisaasti niitä kohtaan, jotka ovat ulkopuolella, ostaen sopivan ajan itsellenne.
6 Olkoon puheenne aina miellyttävää, suolalla höystettyä, tietääksenne kuinka teidän pitää kullekin vastata.
7 Tykikos, rakas veli ja uskollinen palvelija ja orjatoveri Herrassa, tekee teille kaikki asiani tunnetuiksi.
8 Lähetän hänet luoksenne juuri sitä varten, että tuntisitte meitä koskevat asiat ja että hän lohduttaisi sydämiänne,
9 sekä Onesimoksen, uskollisen ja rakkaan veljen, joka on teidän joukostanne. He tekevät teille tunnetuiksi kaikki täkäläiset asiat.
10 Aristarkos, vankitoverini, lähettää teille terveisiä ja samoin Markus, Barnabaan serkku (joka teidän käskettiin ottaa tervetulleena vastaan, jos hän joskus tulee luoksenne),
11 ja Jeesus, jota kutsutaan Justukseksi; nämä ovat ympärileikattuja. Vain nämä ovat työtovereitani Jumalan valtakunnan hyväksi, ja juuri he ovat tulleet minulle vahvistavaksi avuksi.
12 Terveisiä lähettää teille Epafras, joka on teidän joukostanne, Kristuksen Jeesuksen orja, joka aina ahkeroi rukouksissaan teidän puolestanne, jotta lopulta pysyisitte täydellisinä ja vakaumukseltanne lujina kaikessa Jumalan tahdossa.
13 Todistan tosiaankin hänestä, että hän näkee paljon vaivaa teidän hyväksenne ja Laodikeassa olevien ja Hierapoliissa olevien hyväksi.
14 Luukas, rakas lääkäri, lähettää teille terveisiä ja samoin Demas.
15 Sanokaa terveiseni Laodikeassa oleville veljille ja Nymfalle ja hänen talossaan olevalle seurakunnalle.
16 Ja kun tämä kirje on luettu teidän keskuudessanne, järjestäkää niin, että se luetaan laodikealaistenkin seurakunnassa ja että myös te luette Laodikeasta tulevan kirjeen.
17 Ja sanokaa Arkippokselle: ”Valvo jatkuvasti sitä palvelusta, jonka otit vastaan Herrassa, että täytät sen.”
18 Tässä on minun tervehdykseni, Paavalin, omakätisesti. Pitäkää jatkuvasti vankilakahleeni mielessänne. Ansaitsematon hyvyys olkoon teidän kanssanne.
1 tessalonikalaisille 1
1 Paavali ja Silvanus ja Timoteus Jumalan, Isän, ja Herran Jeesuksen Kristuksen yhteydessä olevien tessalonikalaisten seurakunnalle: Olkoon teillä ansaitsematon hyvyys ja rauha.
2 Kiitämme aina Jumalaa, kun mainitsemme kaikista teistä rukouksissamme,
3 sillä me pidämme lakkaamatta mielessämme teidän uskollisen työnne ja rakkaudellisen vaivannäkönne ja kestävyytenne, joka johtuu toivostanne Herraamme Jeesukseen Kristukseen, Jumalamme ja Isämme edessä.
4 Sillä me tiedämme, Jumalan rakastamat veljet, hänen valinneen teidät,
5 koska se hyvä uutinen, jota saarnaamme, ei ilmaantunut keskuuteenne yksistään puheessa, vaan myös voimassa ja pyhässä hengessä ja lujin vakaumuksin, niin kuin tiedätte millaisia ihmisiä meistä tuli teille teidän takianne,
6 ja teistä tuli meidän ja Herran jäljittelijöitä, koskapa otitte sanan vastaan suuressa ahdistuksessa iloiten pyhässä hengessä,
7 niin että teistä tuli esimerkki kaikille Makedonian ja Akhaian uskoville.
8 Tosiasia on, että Jehovan sana ei ole kaikunut teidän luotanne ainoastaan Makedoniaan ja Akhaiaan, vaan teidän uskonne Jumalaan on levinnyt joka paikkaan, niin ettei meidän tarvitse sanoa mitään.
9 Sillä he itse kertovat jatkuvasti, millä tavalla me ensin tulimme teidän keskuuteenne ja kuinka te käännyitte epäjumalistanne Jumalan puoleen palvelemaan elävän ja tosi Jumalan orjina
10 ja odottamaan taivaista hänen Poikaansa, jonka hän herätti kuolleista, nimittäin Jeesusta, joka vapauttaa meidät tulevasta vihastuksesta.
1 tessalonikalaisille 2
2 Tehän tiedätte itsekin, veljet, ettei käyntimme teidän luonanne ole ollut tulokseton,
2 vaan kun olimme ensin kärsineet ja meitä oli, kuten tiedätte, kohdeltu röyhkeästi Filippissä, me keräsimme Jumalamme avulla rohkeutta puhua teille Jumalan hyvää uutista suurin ponnistuksin.
3 Sillä se kehotus, jonka annamme, ei ole lähtöisin erheestä eikä epäpuhtaudesta eikä petollisuudesta,
4 vaan niin kuin Jumala on koettelemalla todennut meidät sellaisiksi, joille voidaan uskoa hyvä uutinen, niin me puhumme, emme miellyttääksemme ihmisiä, vaan Jumalaa, joka koettelee sydämemme.
5 Emmehän ole minään aikana esiintyneet imartelevin puhein, kuten tiedätte, emmekä ahneutta verhoavassa valepuvussa – Jumala on todistaja!
6 Emme ole myöskään etsineet kunniaa ihmisiltä, emme teiltä emmekä muilta, vaikka voisimmekin olla Kristuksen apostoleina kallis taakka.
7 Päinvastoin meistä tuli teidän keskuudessanne hellävaraisia kuin imettävä äiti, joka vaalii omia lapsiaan.
8 Koska meillä siis on hellä kiintymys teihin, halusimme hyvin mielellämme antaa teille, ei ainoastaan Jumalan hyvää uutista, vaan oman sielummekin, koska olitte tulleet meille rakkaiksi.
9 Muistatte varmaan, veljet, meidän vaivannäkömme ja uurastuksemme. Yötä päivää työskennellen, jottemme olisi sälyttäneet kallista taakkaa kenellekään teistä, me saarnasimme teille Jumalan hyvää uutista.
10 Te olette sen todistajia ja Jumala on myös, miten uskollisiksi ja vanhurskaiksi ja moitteettomiksi osoittauduimme teitä uskovia kohtaan.
11 Sen mukaisesti tiedätte hyvin, miten me, kuin isä lapsiaan, jatkuvasti kehotimme kutakin teistä ja lohdutimme teitä ja todistimme teille
12 siinä tarkoituksessa, että vaeltaisitte edelleen Jumalan arvon mukaisesti, hänen joka kutsuu teitä valtakuntaansa ja kirkkauteensa.
13 Ja sen vuoksi me myös kiitämme Jumalaa lakkaamatta, että kun saitte meiltä kuulemanne Jumalan sanan, te otitte sen vastaan, ette ihmisten sanana, vaan niin kuin se todella on, Jumalan sanana, joka myös vaikuttaa teissä uskovissa.
14 Sillä teistä, veljet, tuli niiden Jumalan seurakuntien jäljittelijöitä, jotka ovat Juudeassa Kristuksen Jeesuksen yhteydessä, koska tekin aloitte kärsiä omilta maanmiehiltänne samaa kuin hekin saavat kärsiä juutalaisilta,
15 jotka tappoivat jopa Herran Jeesuksen ja profeetat ja vainosivat meitä. Lisäksi he eivät miellytä Jumalaa, vaan ovat kaikkien ihmisten etuja vastaan
16 koettaessaan estää meitä puhumasta kansakuntien ihmisille näiden pelastumiseksi, ja seurauksena on, että he aina täyttävät syntiensä mittaa. Hänen vihastuksensa on kuitenkin lopulta saavuttanut heidät.
17 Mutta kun meidät oli, veljet, riistetty teistä eroon vain hetken ajaksi, ulkonaisesti, ei sydämeltä, pyrimme paljon enemmän kuin tavallista, hyvin halukkaasti, näkemään kasvojanne.
18 Siitä syystä tahdoimme tulla teidän luoksenne, niin, minä, Paavali, sekä kerran että toisenkin kerran, mutta Saatana katkaisi tiemme.
19 Sillä mikä on toivomme tai ilomme tai riemun kruunumme – etteköhän juuri te – Herramme Jeesuksen edessä hänen läsnäolossaan?
20 Varmasti te olette meidän kunniamme ja ilomme.
1 tessalonikalaisille 3
3 Siksi me, kun emme voineet kestää enää kauempaa, näimme hyväksi jäädä yksin Ateenaan
2 ja lähetimme Timoteuksen, veljemme ja Jumalan palvelijan Kristusta koskevassa hyvässä uutisessa, lujittamaan teitä ja lohduttamaan teitä uskonne puolesta,
3 jotta kukaan ei horjuisi näissä ahdistuksissa. Sillä itse tiedätte, että juuri tähän meidät on asetettu.
4 Meillähän olikin tapana, kun olimme teidän kanssanne, sanoa teille etukäteen, että meidän oli määrä joutua kärsimään ahdistusta, niin kuin on myös tapahtunut ja kuten tiedätte.
5 Juuri sen vuoksi minä, kun en voinut kestää enää kauempaa, lähetin tiedustelemaan uskollisuuttanne, koska Kiusaaja olisi kenties jotenkin saattanut kiusata teitä ja vaivannäkömme olisi voinut osoittautua turhaksi.
6 Mutta Timoteus on juuri nyt tullut teidän luotanne meidän luoksemme ja tuonut hyvän uutisen uskollisuudestanne ja rakkaudestanne ja siitä, että teillä on meistä aina hyvä muisto ja että ikävöitte meidän näkemistämme samalla tavoin kuin mekin teidän.
7 Sen vuoksi, veljet, osoittamanne uskollisuus on lohduttanut meitä teidän suhteenne kaikessa puutteessamme ja ahdistuksessamme,
8 sillä nyt me elämme, jos te pysytte lujina Herrassa.
9 Sillä mitä kiitosta voimme antaa teistä Jumalalle korvaukseksi kaikesta siitä ilosta, jolla iloitsemme teidän takianne Jumalamme edessä,
10 rukoillessamme yötä päivää aivan poikkeuksellisessa määrin teidän kasvojenne näkemistä ja sen täydentämistä, mitä uskostanne puuttuu?
11 Mutta ohjatkoot Jumalamme ja Isämme itse ja Herramme Jeesus tiemme menestyksellisesti teidän luoksenne.
12 Saattakoon Herra teidät lisäksi kasvamaan, niin, tulemaan runsaiksi, rakkaudessa toisianne kohtaan ja kaikkia kohtaan, niin kuin mekin olemme teitä kohtaan,
13 jotta hän tekisi sydämenne lujiksi, moitteettomiksi pyhyydessä Jumalamme ja Isämme edessä Herramme Jeesuksen ollessa läsnä kaikkine pyhineen.
1 tessalonikalaisille 4
4 Lopuksi, veljet, pyydämme teitä ja kehotamme teitä Herran Jeesuksen kautta, että te, niin kuin saitte meiltä opetusta siinä, kuinka teidän pitää vaeltaa ja miellyttää Jumalaa, niin kuin vaellattekin, jatkaisitte siinä yhä täydemmin.
2 Sillä te tunnette ne käskyt, jotka annoimme teille Herran Jeesuksen kautta.
3 Sillä tätä Jumala tahtoo, teidän pyhitystänne, että kartatte haureutta;
4 että kukin teistä tietää, miten saada hallintaan oma astiansa pyhityksessä ja kunniassa,
5 ei ahneessa sukupuolisessa himossa, jollainen myös niillä kansakunnilla on, jotka eivät tunne Jumalaa;
6 että kukaan ei mene niin pitkälle, että vahingoittaa veljeään ja loukkaa hänen oikeuksiaan tässä asiassa, sillä Jehova on se, joka vaatii tästä kaikesta rangaistuksen, niin kuin teille etukäteen sanoimme ja myös perusteellisesti teille todistimme.
7 Sillä ei Jumala kutsunut meitä sallien epäpuhtautta, vaan pyhityksen yhteydessä.
8 Niinpä siis se, joka osoittaa piittaamattomuutta, ei ole piittaamaton ihmistä kohtaan, vaan Jumalaa kohtaan, joka panee pyhän henkensä teihin.
9 Mutta veljellisestä rakkaudesta meidän ei tarvitse kirjoittaa teille, sillä Jumala on opettanut teidät rakastamaan toisianne,
10 ja tehän osoitatte tätä rakkautta kaikkia veljiä kohtaan koko Makedoniassa. Mutta me kehotamme teitä, veljet, jatkamaan siinä täydemmässä määrin
11 ja asettamaan tavoitteeksenne, että vietätte hiljaista elämää ja pidätte huolen omista asioistanne ja teette työtä käsillänne, niin kuin teitä käskimme,
12 jotta vaeltaisitte säädyllisesti ulkopuolella olevia kohtaan ettekä olisi minkään tarpeessa.
13 Lisäksi, veljet, emme tahdo teidän olevan tietämättömiä niistä, jotka nukkuvat kuolemassa, jottette surisi niin kuin muut, joilla ei ole toivoa.
14 Sillä jos uskomme, että Jeesus kuoli ja nousi jälleen, niin samoin Jumala tuo myös Jeesuksen kautta poisnukahtaneet hänen ohellaan.
15 Sillä tämän sanomme teille Jehovan sanan perusteella, että me elossa olevat, jotka säilymme Herran läsnäoloon, emme millään tavoin tule edeltämään niitä, jotka ovat nukahtaneet pois,
16 sillä Herra itse laskeutuu taivaasta käskyhuudon, ylienkelin äänen ja Jumalan trumpetin kuuluessa, ja ne, jotka ovat kuolleita Kristuksen yhteydessä, nousevat ensin.
17 Jälkeenpäin meidät elossa olevat, jotka säilymme, temmataan yhdessä heidän kanssaan pilvissä Herraa vastaan ilmaan, ja näin me tulemme aina olemaan Herran kanssa.
18 Lohduttakaa siis jatkuvasti toisianne näillä sanoilla.
1 tessalonikalaisille 5
5 Mutta ajoista ja ajanjaksoista, veljet, teille ei tarvitse kirjoittaa mitään.
2 Sillä itse tiedätte varsin hyvin, että Jehovan päivä tulee juuri niin kuin varas yöllä.
3 Kun he sanovat: ”Rauha ja turvallisuus!”, silloin äkillinen tuho samassa kohtaa heidät niin kuin ahdingon tuska raskaana olevan naisen, eivätkä he missään tapauksessa pääse pakoon.
4 Mutta te, veljet, ette ole pimeydessä, niin että se päivä yllättäisi teidät kuin varkaat,
5 sillä te olette kaikki valon poikia ja päivän poikia. Me emme kuulu yöhön emmekä pimeyteen.
6 Älkäämme siis enää nukkuko niin kuin muut, vaan pysykäämme valveilla ja pysykäämme järkevinä.
7 Sillä ne, jotka nukkuvat, ovat tottuneet nukkumaan yöllä, ja ne, jotka juovat itsensä juovuksiin, ovat tavallisesti juovuksissa yöllä.
8 Mutta me, jotka kuulumme päivään, pysykäämme järkevinä ja pitäkäämme yllämme uskon ja rakkauden rintahaarniska ja kypäränä pelastuksen toivo,
9 sillä Jumala ei määrännyt meitä vihastukseen, vaan hankkimaan pelastuksen Herramme Jeesuksen Kristuksen välityksellä.
10 Hän kuoli meidän puolestamme, jotta me, pysymmepä hereillä tai olemmepa unessa, eläisimme yhdessä hänen kanssaan.
11 Siksi lohduttakaa toisianne ja rakentakaa toinen toistanne jatkuvasti, niin kuin teettekin.
12 Mutta me pyydämme teitä, veljet, pitämään arvossa niitä, jotka työskentelevät kovasti teidän keskuudessanne ja johtavat teitä Herrassa ja vakavasti neuvovat teitä,
13 ja osoittamaan heille aivan poikkeuksellista huomiota rakkaudessa heidän työnsä vuoksi. Säilyttäkää rauha keskuudessanne.
14 Toisaalta kehotamme teitä, veljet: neuvokaa vakavasti häiriön aiheuttajia, puhukaa lohduttavasti masentuneille sieluille, tukekaa heikkoja, olkaa pitkämielisiä kaikkia kohtaan.
15 Katsokaa, ettei kukaan maksa pahaa pahalla kenellekään toiselle, vaan pyrkikää aina siihen, mikä on hyvää toisillenne ja kaikille muille.
16 Iloitkaa aina.
17 Rukoilkaa lakkaamatta.
18 Kiittäkää kaiken yhteydessä. Tämä on näet Jumalan tahto Kristuksen Jeesuksen yhteydessä teihin nähden.
19 Älkää sammuttako hengen tulta.
20 Älkää suhtautuko profeetallisiin lausumiin halveksivasti.
21 Varmistautukaa kaikesta; pitäkää kiinni siitä, mikä on hyvää.
22 Karttakaa jokaista pahuuden muotoa.
23 Itse rauhan Jumala pyhittäköön teidät täysin. Ja säilyköön teidän henkenne ja sielunne ja ruumiinne joka suhteessa terveenä moitteettomalla tavalla Herramme Jeesuksen Kristuksen läsnäolossa.
24 Hän, joka kutsuu teitä, on uskollinen, ja hän tulee myös tekemään sen.
25 Veljet, rukoilkaa edelleen meidän puolestamme.
26 Tervehtikää kaikkia veljiä pyhällä suudelmalla.
27 Minä velvoitan teitä vakavasti Herran kautta, että tämä kirje luetaan kaikille veljille.
28 Herramme Jeesuksen Kristuksen ansaitsematon hyvyys olkoon teidän kanssanne.
2 tessalonikalaisille 1
1 Paavali ja Silvanus ja Timoteus Jumalan, meidän Isämme, ja Herran Jeesuksen Kristuksen yhteydessä olevien tessalonikalaisten seurakunnalle:
2 Olkoon teillä ansaitsematon hyvyys ja rauha Jumalalta, Isältä, ja Herralta Jeesukselta Kristukselta.
3 Olemme velvolliset aina kiittämään Jumalaa teistä, veljet, niin kuin on sopivaa, sillä teidän uskonne kasvaa tavattomasti ja itse kunkin ja teidän kaikkien rakkaus lisääntyy toinen toistanne kohtaan.
4 Sen johdosta me itse olemme ylpeitä teistä Jumalan seurakunnissa, koska teillä on kestävyyttä ja uskoa kaikissa vainoissanne ja niissä ahdistuksissa, joita teillä on kestettävänä.
5 Tämä on todiste Jumalan vanhurskaasta tuomiosta ja johtaa siihen, että teidät katsotaan Jumalan valtakunnan arvoisiksi, jonka puolesta kärsittekin.
6 Tällöin otetaan lukuun se, että Jumalan puolelta on vanhurskasta maksaa takaisin ahdistusta niille, jotka aiheuttavat ahdistusta teille,
7 mutta teille ahdistusta kärsiville huojennusta meidän kanssamme Herran Jeesuksen ilmestyessä taivaasta voimallisten enkeliensä kanssa
8 liekehtivässä tulessa, kun hän tuottaa koston niille, jotka eivät tunne Jumalaa, ja niille, jotka eivät tottele Herraamme Jeesusta koskevaa hyvää uutista.
9 Juuri nämä joutuvat kärsimään ikuisen tuhon rangaistustuomion pois Herran edestä ja hänen voimansa kirkkaudesta
10 siihen aikaan, jolloin hän tulee kirkastettavaksi pyhiensä yhteydessä ja ihaillen ihmeteltäväksi sinä päivänä kaikkien niiden yhteydessä, jotka uskoivat, koska antamaamme todistukseen uskottiin teidän keskuudessanne.
11 Sitä varten me aina rukoilemmekin teidän puolestanne, että Jumalamme katsoisi teidät kutsumisensa arvoisiksi ja voimallisesti suorittaisi täydelleen kaiken hyvyyden, mikä häntä miellyttää, ja uskon työn,
12 jotta Herramme Jeesuksen nimi kirkastuisi teissä ja te hänen yhteydessään Jumalamme ja Herran Jeesuksen Kristuksen ansaitsemattoman hyvyyden mukaisesti.
2 tessalonikalaisille 2
2 Pyydämme teitä kuitenkin, veljet, mitä tulee Herramme Jeesuksen Kristuksen läsnäoloon ja meidän kokoamiseemme hänen luokseen,
2 ettette nopeasti järky pois tolaltanne ettekä minkään henkeytetyn ilmauksen tai suullisen sanoman tai muka meiltä olevan kirjeen välityksellä innostu ajattelemaan, että Jehovan päivä on tullut.
3 Älköön kukaan vietelkö teitä millään tavalla, sillä se ei tule, ellei luopumus tule ensin ja laittomuuden ihminen ilmesty, tuhon poika.
4 Hän on asettunut vastustamaan ja korottaa itsensä jokaisen yläpuolelle, jota kutsutaan ”jumalaksi” tai jumalisen kunnioituksen kohteeksi, niin että hän istuu Jumalan temppeliin ja osoittaa julkisesti olevansa jumala.
5 Ettekö muista, että ollessani vielä teidän kanssanne minulla oli tapana kertoa tästä teille?
6 Nyt siis tiedätte, mikä pidättää häntä ilmestymästä ennen aikaansa.
7 Tosin tämän laittomuuden salaisuus on jo vaikuttamassa, mutta vain siihen asti kun se, joka parhaillaan pidättää, joutuu pois tieltä.
8 Sitten tosiaan paljastuu tuo laiton, jonka Herra Jeesus surmaa suunsa hengellä ja tekee tyhjäksi läsnäolonsa ilmeiseksi tulolla.
9 Mutta tuon laittoman läsnäoloon liittyy Saatanan vaikutuksen mukaan kaikkia voimatekoja ja valheellisia tunnusmerkkejä ja ennusmerkkejä
10 ja kaikkea epävanhurskasta petosta niille, jotka tuhoutuvat, rankaisuksi siitä, että he eivät ottaneet vastaan rakkautta totuuteen voidakseen pelastua.
11 Sen vuoksi Jumala antaa erheen mennä vaikuttamaan heihin, että he päätyisivät uskomaan valheen,
12 jotta heidät kaikki tuomittaisiin, koska he eivät uskoneet totuutta, vaan mieltyivät epävanhurskauteen.
13 Me olemme kuitenkin velvollisia aina kiittämään Jumalaa teistä, Jehovan rakastamat veljet, koska Jumala valitsi teidät alusta pitäen pelastukseen pyhittämällä teidät hengellä ja uskollanne totuuteen.
14 Tähän hän kutsui teidät julistamamme hyvän uutisen välityksellä Herramme Jeesuksen Kristuksen kirkkauden hankkimiseksi.
15 Pysykää siis, veljet, lujina ja pitäkää kiinni niistä perinteistä, jotka teille on opetettu joko suullisen sanoman tai kirjeemme välityksellä.
16 Ja Herramme Jeesus Kristus itse ja Jumala, meidän Isämme, joka on rakastanut meitä ja antanut ikuisen lohdutuksen ja hyvän toivon ansaitsemattoman hyvyyden välityksellä,
17 lohduttakoot sydämiänne ja tehkööt teidät lujiksi jokaisessa hyvässä teossa ja sanassa.
2 tessalonikalaisille 3
3 Lopuksi, veljet, rukoilkaa edelleen meidän puolestamme, että Jehovan sana lakkaamatta menisi nopeasti eteenpäin ja tulisi kirkastetuksi niin kuin teidänkin parissanne
2 ja että vapautuisimme turmiollisista ja pahoista ihmisistä, sillä usko ei ole kaikkien omaisuutta.
3 Mutta Herra on uskollinen, ja hän tekee teidät lujiksi ja varjelee teidät paholaiselta.
4 Sitä paitsi luotamme teihin Herrassa, että teette ja tulette edelleenkin tekemään, mitä käskemme.
5 Ohjatkoon Herra edelleenkin sydämiänne menestyksellisesti rakkauteen Jumalaa kohtaan ja kestävyyteen Kristuksen puolesta.
6 Mutta me käskemme teitä, veljet, Herran Jeesuksen Kristuksen nimessä vetäytymään pois jokaisesta veljestä, joka vaeltaa häiritsevästi eikä sen perinteen mukaan, jonka saitte meiltä.
7 Tiedättehän itse, millä tavoin teidän pitää jäljitellä meitä, sillä emme käyttäytyneet häiritsevästi teidän keskuudessanne
8 emmekä syöneet kenenkään ruokaa ilmaiseksi. Päinvastoin me työskentelimme vaivaa nähden ja uurastaen yötä päivää ollaksemme sälyttämättä kallista taakkaa kenellekään teistä.
9 Ei niin, ettei meillä ole valtaa, vaan jotta tarjoutuisimme teille esimerkiksi jäljitelläksenne meitä.
10 Meillähän oli myös tapana antaa teidän luonanne ollessamme tämä käsky: ”Jos joku ei tahdo tehdä työtä, älköön hän syökökään.”
11 Sillä me kuulemme, että eräät vaeltavat teidän keskuudessanne häiritsevästi eivätkä tee lainkaan työtä, vaan sekaantuvat siihen, mikä ei heille kuulu.
12 Sellaisille annamme sen käskyn ja kehotuksen Herrassa Jeesuksessa Kristuksessa, että he tekisivät hiljaisesti työtä ja söisivät itse ansaitsemaansa ruokaa.
13 Älkää te, veljet, puolestanne luopuko oikein tekemisestä.
14 Mutta jos joku ei tottele tämän kirjeen välittämää sanaamme, niin pitäkää häntä merkittynä ja lakatkaa seurustelemasta hänen kanssaan, jotta hän häpeäisi.
15 Älkää kuitenkaan pitäkö häntä vihollisena, vaan neuvokaa yhä häntä vakavasti niin kuin veljeä.
16 Mutta rauhan Herra itse antakoon teille alati rauhan joka tavalla. Herra olkoon teidän kaikkien kanssa.
17 Tässä on minun tervehdykseni, Paavalin, omakätisesti. Se on tunnusmerkkinä jokaisessa kirjeessä; näin minä kirjoitan.
18 Herramme Jeesuksen Kristuksen ansaitsematon hyvyys olkoon teidän kaikkien kanssa.
1 timoteukselle 1
1 Paavali, Kristuksen Jeesuksen apostoli Jumalan, meidän Pelastajamme, ja Kristuksen Jeesuksen, meidän toivomme, käskyn alaisena,
2 Timoteukselle, aidolle lapselle uskossa: Ansaitsematon hyvyys, armo ja rauha Jumalalta, Isältä, ja Kristukselta Jeesukselta, meidän Herraltamme.
3 Niin kuin Makedoniaan lähtiessäni kehotin sinua jäämään Efesokseen, niin kehotan nytkin, jotta kieltäisit eräitä opettamasta erilaista oppia
4 ja kiinnittämästä huomiota valheellisiin kertomuksiin ja sukuluetteloihin, jotka eivät johda mihinkään vaan jotka herättävät pikemminkin kiistakysymyksiä tutkittaviksi kuin saavat aikaan minkään sellaisen jakelemista, mikä Jumalalta on uskoon liittyvää.
5 Tämän toimeksiannon päämääränä on todellisuudessa rakkaus, joka lähtee puhtaasta sydämestä ja hyvästä omastatunnosta ja uskosta, jossa ei ole ulkokultaisuutta.
6 Näistä poikkeamalla eräät ovat kääntyneet syrjään puhumaan joutavia
7 ja tahtovat olla lainopettajia, vaikka eivät käsitä enempää sitä, mitä he sanovat, kuin sitäkään, mitä he voimakkaasti vakuuttelevat.
8 Mutta me tiedämme, että Laki on hyvä, edellyttäen että sitä käytetään lain mukaisesti
9 tietoisina siitä, että lakia ei ole saatettu voimaan vanhurskasta varten, vaan niitä varten, jotka ovat laittomia ja niskoittelevia, jumalattomia ja syntisiä, vailla rakkaudellista huomaavaisuutta ja epäpyhiä, isien murhaajia ja äitien murhaajia, tappajia,
10 haureellisia, miehiä jotka makaavat miesten kanssa, ihmistenryöstäjiä, valehtelijoita, väärinvannojia, ja mitä muuta sen terveellisen opetuksen vastaista onkin,
11 joka on minulle uskotun onnellisen Jumalan loistoisan hyvän uutisen mukaista.
12 Olen kiitollinen Kristukselle Jeesukselle, meidän Herrallemme, joka antoi minulle voimaa, koska hän katsoi minut uskolliseksi määräämällä minut palvelukseen,
13 vaikka aikaisemmin olin rienaaja ja vainooja ja röyhkeä mies. Minulle osoitettiin kuitenkin armoa, koska olin tietämätön ja toimin epäuskossa.
14 Mutta Herramme ansaitsematon hyvyys oli tavattoman runsas uskon ja rakkauden ohella, joka on Kristuksen Jeesuksen yhteydessä.
15 Luotettava ja täyden hyväksynnän ansaitseva on se sana, että Kristus Jeesus tuli maailmaan pelastamaan syntisiä. Näistä minä olen huomattavin.
16 Minulle osoitettiin kuitenkin armoa siitä syystä, että Kristus Jeesus voisi minussa huomattavimmin osoittaa kaiken pitkämielisyytensä näytteeksi niille, jotka tulevat perustamaan uskonsa häneen, mikä koituu ikuiseksi elämäksi.
17 Mutta ikuisuuden Kuninkaalle, turmeltumattomalle, näkymättömälle, ainoalle Jumalalle, olkoon kunnia ja kirkkaus aina ja ikuisesti. Aamen.
18 Tämän toimeksiannon uskon sinulle, lapsi, Timoteus, niiden ennusteiden mukaisesti, jotka johtivat suoraan sinuun, jotta niiden nojalla jatkaisit hyvää sodankäyntiä
19 ja säilyttäisit uskon ja hyvän omantunnon, jonka jotkut ovat työntäneet syrjään ja siten haaksirikkoutuneet uskonsa suhteen.
20 Hymenaios ja Aleksandros kuuluvat näihin, ja olen luovuttanut heidät Saatanalle, jotta heidät opetettaisiin kurin avulla olemaan rienaamatta.
1 timoteukselle 2
2 Kehotan sen tähden ennen kaikkea, että nöyriä pyyntöjä, rukouksia, esirukouksia ja kiitoksen ilmauksia esitetään kaikenlaisten ihmisten puolesta,
2 kuninkaiden ja kaikkien niiden puolesta, jotka ovat korkeassa asemassa, jotta saisimme edelleenkin viettää rauhallista ja hiljaista elämää täydessä jumalisessa antaumuksessa ja vakavuudessa.
3 Tämä on hyvää ja otollista Pelastajamme, Jumalan, silmissä,
4 jonka tahto on, että kaikenlaiset ihmiset pelastuisivat ja tulisivat totuuden täsmälliseen tuntemukseen.
5 Sillä on yksi Jumala ja yksi välittäjä Jumalan ja ihmisten välillä, ihminen, Kristus Jeesus,
6 joka antoi itsensä vastaaviksi lunnaiksi kaikkien puolesta – tästä tulee todistaa omina erityisinä aikoinaan.
7 Tätä todistusta varten minut asetettiin saarnaajaksi ja apostoliksi – sanon totuuden, en valehtele – kansakuntien opettajaksi uskon ja totuuden asiassa.
8 Haluan sen tähden, että jokaisessa paikassa miehet rukoilevat edelleen, kohottaen uskolliset kädet, ilman vihastusta ja väittelyjä.
9 Samoin haluan naisten kaunistavan itsensä huolitellulla puvulla, häveliäästi ja tervemielisesti, ei palmikoiduin hiuslaittein eikä kullalla tai helmillä tai hyvin kalliilla vaatetuksella,
10 vaan hyvillä teoilla, mikä sopii naisille, jotka tunnustavat kunnioittavansa Jumalaa.
11 Oppikoon nainen vaiti ollen täysin alistuvaisesti.
12 En salli naisen opettavan enkä vallitsevan miestä, vaan hän olkoon vaiti.
13 Sillä Aadam muodostettiin ensin, sitten Eeva.
14 Aadamia ei myöskään petetty, mutta nainen petettiin perusteellisesti ja joutui rikkomukseen.
15 Hän säilyy kuitenkin turvassa lastensynnyttämisen välityksellä, edellyttäen että he pysyvät uskossa ja rakkaudessa ja pyhityksessä tervemielisyyden ohella.
1 timoteukselle 3
3 Nämä sanat ovat luotettavat. Jos joku tavoittelee valvojan virkaa, niin hän haluaa hyvää työtä.
2 Valvojan tulee sen tähden olla nuhteeton, yhden vaimon mies, kohtuullinen tavoissaan, tervemielinen, järjestystä noudattava, vieraanvarainen, pätevä opettamaan,
3 ei juoppo rähisijä, ei toisia lyövä, vaan järkevä, ei riidanhaluinen, ei rahaa rakastava,
4 mies, joka johtaa hyvin omaa huonekuntaansa ja jonka lapset ovat alamaisia kaikella vakavuudella
5 (jos tosiaan joku ei osaa johtaa omaa huonekuntaansa, kuinka hän voi pitää huolta Jumalan seurakunnasta?);
6 ei äsken kääntynyt, jottei hän pöyhistyisi ylpeydestä ja joutuisi Panettelijalle langetettuun tuomioon.
7 Sitä paitsi hänellä tulee myös olla hyvä todistus ulkopuolisilta, jottei hän joutuisi häväistyksen kohteeksi ja Panettelijan ansaan.
8 Avustavien palvelijoiden tulee samoin olla vakavia, ei vilpillisiä puheissaan, ei paljon viiniä nauttivia, ei epärehellistä voittoa ahnehtivia,
9 vaan sellaisia, jotka säilyttävät uskon pyhän salaisuuden puhtaalla omallatunnolla.
10 Mutta näidenkin soveliaisuutta koeteltakoon ensin, sitten toimikoot palvelijoina, kun ovat vapaat syytöksestä.
11 Naisten tulee samoin olla vakavia, ei panettelevia, vaan kohtuullisia tavoissaan, uskollisia kaikessa.
12 Olkoot avustavat palvelijat yhden vaimon miehiä, jotka johtavat hyvin lapsia ja omaa huonekuntaansa.
13 Sillä miehet, jotka palvelevat hyvin, hankkivat itselleen hyvän aseman ja suuren puhevapauden Kristukseen Jeesukseen liittyvässä uskossa.
14 Vaikka toivonkin tulevani pian luoksesi, kirjoitan sinulle näistä asioista
15 siltä varalta että viivyn, jotta tietäisit kuinka sinun pitää käyttäytyä Jumalan huonekunnassa, joka on elävän Jumalan seurakunta, totuuden pylväs ja tuki.
16 Ja jumalisen antaumuksen pyhä salaisuus on tunnustetusti suuri: ’Hänet tehtiin ilmeiseksi lihassa, julistettiin vanhurskaaksi hengessä, hän näyttäytyi enkeleille, hänestä saarnattiin kansakuntien keskuudessa, häneen uskottiin maailmassa, hänet otettiin ylös kirkkauteen.’
1 timoteukselle 4
4 Mutta henkeytetty ilmaus sanoo nimenomaan, että myöhempinä ajanjaksoina jotkut luopuvat uskosta, kun he kiinnittävät huomiota eksyttäviin henkeytettyihin ilmauksiin ja demonien opetuksiin,
2 valheenpuhujien ulkokultaisuuden vaikutuksesta, joiden omatunto on kuin poltinraudalla merkitty,
3 jotka kieltävät menemästä naimisiin ja käskevät karttamaan ruokia, jotka Jumala loi niiden kiittäen nautittavaksi, joilla on uskoa ja jotka tuntevat täsmällisesti totuuden.
4 Tämä johtuu siitä, että kaikki Jumalan luoma on hyvää, eikä mikään ole hylättävää, jos se otetaan vastaan kiittäen,
5 sillä Jumalan sana ja sitä koskeva rukous pyhittävät sen.
6 Kun annat näitä neuvoja veljille, olet hyvä Kristuksen Jeesuksen palvelija, jota on ravittu uskon ja sen hyvän opetuksen sanoilla, jota olet tarkkaan noudattanut.
7 Mutta suhtaudu torjuvasti valheellisiin kertomuksiin, jotka loukkaavat sitä, mikä on pyhää, ja joita vanhat naiset kertovat. Toisaalta valmenna itseäsi jumalinen antaumus tavoitteenasi.
8 Sillä ruumiillisesta valmennuksesta on hyötyä vähään, mutta jumalisesta antaumuksesta on hyötyä kaikkeen, koska se sisältää nykyisen ja tulevan elämän lupauksen.
9 Nämä sanat ovat luotettavat ja täyden hyväksynnän ansaitsevat.
10 Sillä sitä varten me työskentelemme kovasti ja ponnistelemme, koska olemme panneet toivomme elävään Jumalaan, joka on kaikenlaisten ihmisten Pelastaja, varsinkin uskollisten.
11 Välitä ja opeta jatkuvasti näitä käskyjä.
12 Älköön kukaan koskaan halveksiko nuoruuttasi. Päinvastoin tule uskollisten esimerkiksi puhumisessa, käytöksessä, rakkaudessa, uskossa, siveellisessä puhtaudessa.
13 Kiinnitä jatkuvasti huomiota julkiseen lukemiseen, kehottamiseen, opettamiseen, kunnes tulen.
14 Älä laiminlyö sinussa olevaa lahjaa, joka annettiin sinulle ennusteen välityksellä ja vanhimmiston pannessa kätensä päällesi.
15 Mieti näitä asioita, ole uppoutunut niihin, jotta edistymisesi olisi ilmeinen kaikille.
16 Kiinnitä alituista huomiota itseesi ja opetukseesi. Pysy näissä asioissa, sillä näin tekemällä tulet pelastamaan sekä itsesi että ne, jotka sinua kuuntelevat.
1 timoteukselle 5
5 Älä arvostele ankarasti vanhempaa miestä. Päinvastoin vetoa häneen kuin isään, nuorempiin miehiin kuin veljiin,
2 vanhempiin naisiin kuin äiteihin, nuorempiin naisiin kuin sisariin kaikessa siveellisessä puhtaudessa.
3 Kunnioita leskiä, jotka ovat todella leskiä.
4 Mutta jos jollakulla leskellä on lapsia tai lapsenlapsia, niin oppikoot nämä ensin harjoittamaan jumalista antaumusta omassa huonekunnassaan ja maksamaan jatkuvasti asianmukaista korvausta vanhemmilleen ja isovanhemmilleen, sillä tämä on otollista Jumalan silmissä.
5 Nainen, joka on todella leski ja jäänyt puutteenalaiseksi, on pannut toivonsa Jumalaan ja esittää lakkaamatta nöyriä pyyntöjä ja rukouksia yötä päivää.
6 Mutta aistillista tyydytystä tavoitteleva on kuollut, vaikka elääkin.
7 Välitä siis jatkuvasti näitä käskyjä, jotta he olisivat nuhteettomia.
8 Totisesti jos joku ei pidä huolta omaisistaan ja varsinkaan niistä, jotka ovat hänen huonekuntansa jäseniä, niin hän on kieltänyt uskon ja on pahempi kuin se, jolla ei ole uskoa.
9 Luetteloon pantakoon sellainen leski, joka on vähintään kuusikymmenvuotias, on ollut yhden miehen vaimo
10 ja on saanut todistuksen hyvistä teoistaan, jos hän on kasvattanut lapsia, jos hän on ottanut huolehtiakseen vieraista, jos hän on pessyt pyhien jalkoja, jos hän on avustanut ahdistuksessa olevia, jos hän on ahkerasti harrastanut kaikkea hyvää työtä.
11 Toisaalta kieltäydy ottamasta mukaan nuorempia leskiä, sillä kun heidän sukupuoliset intohimonsa ovat tulleet heidän ja Kristuksen väliin, he tahtovat mennä naimisiin,
12 ja heillä on tuomio, koska he ovat hylänneet ensimmäisen uskonilmauksensa.
13 Samalla he myös oppivat olemaan toimettomia ja kiertelevät taloissa, eivätkä vain toimettomia, vaan myös juoruilijoita ja toisten asioihin sekaantujia, puhumaan sellaisesta, mistä heidän ei pitäisi.
14 Haluan sen tähden, että nuoremmat lesket menevät naimisiin, synnyttävät lapsia, hoitavat taloutta eivätkä anna vastustajalle mitään syytä herjaamiseen.
15 Jotkut ovat näet jo kääntyneet syrjään seuraamaan Saatanaa.
16 Jos jollakulla uskovalla naisella on leskiä, niin hän avustakoon heitä, älköönkä seurakunta olko taakan alaisena. Silloin se voi avustaa niitä, jotka ovat todella leskiä.
17 Laskettakoon vanhimmat, jotka johtavat hyvin, kaksinkertaisen kunnian arvoisiksi, varsinkin ne, jotka työskentelevät kovasti puhumisessa ja opettamisessa.
18 Sillä Raamattu sanoo: ”Et saa sitoa viljaa puivan sonnin suuta” ja: ”Työmies on palkkansa arvoinen.”
19 Älä ota huomioon syytöstä vanhinta vastaan muun kuin kahden tai kolmen todistajan todistuksen perusteella.
20 Syntiä harjoittavia ojenna kaikkien katselijoiden edessä, jotta muutkin pelkäisivät.
21 Velvoitan sinua vakavasti Jumalan ja Kristuksen Jeesuksen ja valittujen enkelien edessä noudattamaan näitä asioita ilman ennakkopäätöstä, tekemättä mitään ennakkomieltymyksen mukaan.
22 Älä koskaan pane käsiäsi hätäisesti kenenkään päälle äläkä ole osallinen toisten synteihin; säilytä itsesi siveellisesti puhtaana.
23 Älä enää juo vettä, vaan käytä vähän viiniä vatsasi ja usein uusiutuvien sairauskohtaustesi tähden.
24 Muutamien ihmisten synnit ovat julkisesti ilmeiset ja johtavat suoraan tuomioon, mutta toistenkin synnit tulevat ilmeisiksi myöhemmin.
25 Samalla tavoin myös hyvät teot ovat julkisesti ilmeiset, eikä niitä, jotka ovat toisin, voida pitää kätkettyinä.
1 timoteukselle 6
6 Pitäkööt kaikki, jotka ovat ikeen alaisia orjia, jatkuvasti omistajiaan täyden kunnioituksen arvoisina, jotta Jumalan nimestä ja opetuksesta ei koskaan puhuttaisi vahingoittavasti.
2 Älkööt nekään, joilla on uskovat omistajat, halveksiko heitä, koska he ovat veljiä. Olkoot he päinvastoin sitä alttiimmin orjia, koska ne, jotka saavat heidän hyvän palveluksensa hyödyn, ovat uskovia ja rakastettuja. Opeta näitä asioita ja anna näitä kehotuksia jatkuvasti.
3 Jos joku opettaa toista oppia eikä ole samaa mieltä Herramme Jeesuksen Kristuksen terveellisten sanojen kanssa eikä sen opetuksen kanssa, joka on jumalisen antaumuksen mukainen,
4 niin hän on pöyhistynyt ylpeydestä eikä ymmärrä mitään, vaan on mieleltään sairas kiistelyistä ja sanoja koskevista väittelyistä. Näistä syntyy kateutta, riitaa, herjaavia puheita, pahoja epäluuloja,
5 kiivaita kiistoja pikkuasioista niiden ihmisten kesken, joiden mieli on turmeltunut ja joilta totuus on riistetty, jotka luulevat, että jumalinen antaumus on keino voiton saamiseksi.
6 Jumalinen antaumus tyytyväisyyden ohella onkin keino suuren voiton saamiseksi.
7 Emme näet ole tuoneet maailmaan mitään emmekä voi mitään viedä pois.
8 Kun meillä siis on elatus sekä vaatetus ja suoja, me tyydymme niihin.
9 Mutta ne, jotka ovat päättäneet olla rikkaita, joutuvat kiusaukseen ja ansaan ja moniin mielettömiin ja vahingollisiin haluihin, jotka upottavat ihmiset tuhoon ja turmioon.
10 Sillä rakkaus rahaan on kaikenlaisen pahan juuri, ja tätä rakkautta tavoittelemalla jotkut ovat harhautuneet pois uskosta ja lävistäneet itsensä joka puolelta monilla tuskilla.
11 Mutta sinä, oi Jumalan ihminen, pakene näitä. Pyri sen sijaan vanhurskauteen, jumaliseen antaumukseen, uskoon, rakkauteen, kestävyyteen, lempeämielisyyteen.
12 Taistele uskon hyvä taistelu, hanki luja ote ikuiseen elämään, johon sinut kutsuttiin ja jota varten annoit hyvän julkisen julistuksen monien todistajien edessä.
13 Jumalan nähden, joka säilyttää kaiken elossa, ja Kristuksen Jeesuksen, joka esitti todistajana hyvän julkisen julistuksen Pontius Pilatuksen edessä, annan sinulle määräyksen,
14 että noudatat käskyä tahrattomalla ja nuhteettomalla tavalla Herramme Jeesuksen Kristuksen ilmeiseksi tuloon saakka,
15 jonka sen omina määräaikoina näyttää onnellinen ja ainoa Valtias, kuninkaina hallitsevien Kuningas ja herroina hallitsevien Herra,
16 jolla yksin on kuolemattomuus, joka asuu luoksepääsemättömässä valossa, jota kukaan ihmisistä ei ole nähnyt eikä voi nähdä. Hänelle olkoon kunnia ja väkevyys ikuisesti. Aamen.
17 Käske niitä, jotka ovat rikkaita nykyisessä asiainjärjestelmässä, etteivät ylvästele eivätkä pane toivoaan epävarmaan rikkauteen, vaan Jumalaan, joka antaa meille kaikkea runsaasti nautinnoksemme;
18 että he tekevät työtä hyvässä, ovat rikkaita hyvissä teoissa, ovat anteliaita, auliita jakelemaan,
19 ja kokoavat siten turvallisesti itselleen aarteeksi hyvän perustuksen tulevaisuutta varten, jotta he saisivat lujan otteen todelliseen elämään.
20 Oi Timoteus, varjele se, mikä on uskottu haltuusi, ja käänny pois tyhjistä puheista, jotka loukkaavat sitä, mikä on pyhää, ja sen ristiriitaisuuksista, jota valheellisesti nimitetään ”tiedoksi”.
21 Sellaisen tiedon näyttelemisen vuoksi jotkut ovat poikenneet uskosta. Ansaitsematon hyvyys olkoon teidän kanssanne.
2 timoteukselle 1
1 Paavali, Kristuksen Jeesuksen apostoli Jumalan tahdosta sen elämän lupauksen mukaan, joka on Kristuksen Jeesuksen yhteydessä,
2 Timoteukselle, rakkaalle lapselle: Ansaitsematon hyvyys, armo ja rauha Jumalalta, Isältä, ja Kristukselta Jeesukselta, meidän Herraltamme.
3 Olen kiitollinen Jumalalle, jolle esi-isieni tavoin suoritan pyhää palvelusta puhtaalla omallatunnolla, että lakkaamatta muistan sinua rukouksissani, yötä päivää
4 kaivatessani sinun näkemistäsi, koska muistan kyyneleesi, jotta täyttyisin ilolla.
5 Sillä mieleeni muistuu se usko, joka sinulla on ilman ulkokultaisuutta ja joka oli ensiksi isoäidilläsi Looiksella ja äidilläsi Eunikella, mutta joka, olen varma, on sinullakin.
6 Juuri siitä syystä muistutan sinua kohentamaan kuin tulta sitä Jumalan lahjaa, joka sinussa on sen välityksellä, että panin käteni sinun päällesi.
7 Sillä Jumala ei antanut meille pelkuruuden henkeä, vaan voiman ja rakkauden ja tervemielisyyden hengen.
8 Älä sen tähden häpeä todistusta Herrastamme äläkä minua, joka olen vankina hänen tähtensä, vaan kärsi osaltasi pahaa hyvän uutisen puolesta Jumalan voiman mukaan.
9 Hän pelasti meidät ja kutsui meidät pyhällä kutsumisella, ei meidän tekojemme takia, vaan oman tarkoituksensa ja ansaitsemattoman hyvyytensä takia. Tämä annettiin meille Kristuksen Jeesuksen yhteydessä ammoiset ajat sitten,
10 mutta nyt se on tehty ilmeiseksi Pelastajamme, Kristuksen Jeesuksen, ilmeiseksi tulon välityksellä, hänen joka on lakkauttanut kuoleman mutta on luonut valoa elämään ja turmeltumattomuuteen hyvällä uutisella,
11 jota varten minut asetettiin saarnaajaksi ja apostoliksi ja opettajaksi.
12 Juuri siitä syystä myös näitä kärsin, mutta en häpeä. Sillä minä tunnen sen, johon olen uskonut, ja olen varma, että hän voi varjella sen, minkä olen uskonut hänen haltuunsa, siihen päivään saakka.
13 Pidä jatkuvasti kiinni niiden terveellisten sanojen mallista, jotka olet minulta kuullut uskossa ja rakkaudessa, jotka ovat Kristuksen Jeesuksen yhteydessä.
14 Varjele tätä hyvää, mikä on uskottu haltuusi, pyhällä hengellä, joka meissä asuu.
15 Sinähän tiedät sen, että Aasian piirikunnassa kaikki ovat kääntyneet minusta pois. Fygelos ja Hermogenes ovat sitä joukkoa.
16 Herra suokoon armoa Onesiforoksen huonekunnalle, sillä hän on usein tuonut minulle virvoitusta, eikä hän ole hävennyt kahleitani.
17 Päinvastoin, kun hän sattui olemaan Roomassa, hän etsi minua ahkerasti ja löysi minut.
18 Suokoon Herra hänen saada armoa Jehovalta sinä päivänä. Ja kaikki palvelukset, jotka hän teki Efesoksessa, sinä tiedät varsin hyvin.
2 timoteukselle 2
2 Sen tähden, lapseni, voimistu sinä jatkuvasti ansaitsemattomassa hyvyydessä, joka on Kristuksen Jeesuksen yhteydessä,
2 ja usko se, minkä kuulit minulta monien todistajien vahvistamana, uskollisille miehille, jotka vuorostaan tulevat olemaan riittävän päteviä opettamaan toisia.
3 Ota osaa pahan kärsimiseen hyvänä Kristuksen Jeesuksen sotilaana.
4 Ei kukaan sotilaana palveleva sekaannu elämän kaupallisiin toimiin, jotta hän saisi sen hyväksynnän, joka pestasi hänet sotilaaksi.
5 Lisäksi jos joku kilpailee vaikkapa urheilukisoissa, häntä ei seppelöidä, ellei hän ole kilpaillut sääntöjen mukaan.
6 Kovasti työskentelevän maanviljelijän täytyy olla ensimmäisenä nauttimassa hedelmistä.
7 Ajattele jatkuvasti sitä, mitä sanon; Herra tulee kyllä antamaan sinulle tarkkanäköisyyttä kaikessa.
8 Muista, että Jeesus Kristus herätettiin kuolleista ja että hän oli Daavidin siementä sen hyvän uutisen mukaan, jota saarnaan,
9 jonka yhteydessä kärsin pahaa vankilakahleisiin asti kuin pahantekijä. Jumalan sana ei kuitenkaan ole kahlehdittu.
10 Tämän vuoksi kestän edelleenkin kaiken valittujen tähden, jotta myös he saisivat sen pelastuksen, joka on Kristuksen Jeesuksen yhteydessä ikuisen kirkkauden ohella.
11 Nämä sanat ovat luotettavat: totisesti jos olemme kuolleet yhdessä, niin tulemme myös elämään yhdessä;
12 jos kestämme edelleen, niin tulemme myös hallitsemaan yhdessä kuninkaina; jos kiellämme, niin hän tulee myös kieltämään meidät;
13 jos olemme uskottomia, niin hän pysyy uskollisena, sillä hän ei voi kieltää itseään.
14 Muistuta heitä jatkuvasti näistä asioista ja velvoita heitä todistajana olevan Jumalan edessä olemaan taistelematta sanoista, mistä ei ole mitään hyötyä, sillä se on niiden turmioksi, jotka kuuntelevat.
15 Tee kaikkesi osoittautuaksesi Jumalalle hyväksytyksi, työmieheksi, jolla ei ole mitään hävettävää, joka käsittelee totuuden sanaa oikein.
16 Mutta vältä tyhjiä puheita, jotka loukkaavat sitä, mikä on pyhää, sillä niiden puhujat menevät yhä pitemmälle jumalattomuudessa,
17 ja heidän sanansa leviää kuin kuolio. Näitä ovat Hymenaios ja Filetos,
18 jotka ovat poikenneet totuudesta sanoessaan, että ylösnousemus on jo tapahtunut, ja he mullistavat muutamien uskon.
19 Kaikesta huolimatta Jumalan vahva perustus pysyy, ja siinä on tämä sinetti: ”Jehova tuntee ne, jotka kuuluvat hänelle” ja: ”Luopukoon epävanhurskaudesta jokainen, joka mainitsee Jehovan nimeä.”
20 Mutta suuressa talossa ei ole ainoastaan kullasta ja hopeasta vaan myös puusta ja savesta tehtyjä astioita, ja muutamat kunniallista tarkoitusta varten mutta toiset kunniatonta tarkoitusta varten.
21 Jos sen tähden joku pysyy erossa jälkimmäisistä, hän tulee olemaan astia kunniallista tarkoitusta varten, pyhitetty, omistajalleen hyödyllinen, kaikkeen hyvään työhön valmistautunut.
22 Pakene siis nuoruudelle ominaisia haluja, mutta pyri vanhurskauteen, uskoon, rakkauteen, rauhaan yhdessä niiden kanssa, jotka huutavat avukseen Herraa puhtaasta sydämestä.
23 Edelleen, suhtaudu torjuvasti tyhmiin ja tietämättömyyttä osoittaviin kiistelyihin, koska tiedät, että ne aiheuttavat taisteluja.
24 Mutta Herran orjan ei tarvitse taistella, vaan hänen täytyy olla hellävarainen kaikkia kohtaan, pätevä opettamaan, itsensä hillitsevä pahaa kärsiessään,
25 sellainen, joka opettaa lempeästi niitä, jotka eivät ole suopeasti suhtautuvia, koska Jumala voi kenties suoda heille katumuksen, joka johtaa totuuden täsmälliseen tuntemukseen,
26 ja he saattavat palata järkiinsä Panettelijan ansasta, koskapa hän on pyydystänyt heidät elävinä tahtoaan varten.
2 timoteukselle 3
3 Mutta tiedä tämä, että viimeisinä päivinä tulee olemaan kriittisiä aikoja, joista on vaikea selviytyä.
2 Sillä ihmiset tulevat olemaan itserakkaita, rahaa rakastavia, suuriluuloisia, pöyhkeitä, rienaajia, vanhemmilleen tottelemattomia, kiittämättömiä, uskottomia,
3 vailla luonnollista kiintymystä, haluttomia mihinkään sopimukseen, panettelijoita, vailla itsehillintää, raivoisia, vailla hyvyyden rakkautta,
4 kavaltajia, uppiniskaisia, ylpeydestä pöyhistyneitä, nautintoja ennemmin kuin Jumalaa rakastavia;
5 heillä on jumalisen antaumuksen muoto, mutta he osoittautuvat pettymykseksi sen voimaan nähden; ja näistä käänny pois.
6 Sillä näistä nousevat ne miehet, jotka tunkeutuvat viekkaasti huonekuntiin ja ottavat vangeikseen syntien kuormittamia, monenlaisten halujen johdattamia heikkoja naisia,
7 jotka aina ovat oppimassa eivätkä silti milloinkaan kykene tulemaan totuuden täsmälliseen tuntemukseen.
8 Sillä tavoin kuin Jannes ja Jambres vastustivat Moosesta, siten nyt nämäkin edelleen vastustavat totuutta, mieleltään täysin turmeltuneet ihmiset, uskolta kelpaamattomat.
9 He eivät edisty kuitenkaan pitemmälle, sillä heidän järjettömyytensä tulee hyvin selväksi kaikille, niin kuin noidenkin kahden miehen järjettömyys tuli.
10 Mutta sinä olet läheisesti seurannut minun opetustani, elämänkulkuani, tarkoitustani, uskoani, pitkämielisyyttäni, rakkauttani, kestävyyttäni,
11 vainojani, kärsimyksiäni, sellaista, mitä minulle tapahtui Antiokiassa, Ikonionissa, Lystrassa, sellaisia vainoja, joita olen kestänyt, ja kuitenkin Herra vapautti minut niistä kaikista.
12 Niin, kaikkia, jotka haluavat elää jumalista antaumusta osoittaen Kristuksen Jeesuksen yhteydessä, tullaan myös vainoamaan.
13 Mutta pahat ihmiset ja petkuttajat menevät yhä huonompaan suuntaan eksyttäen ja eksyen.
14 Mutta pysy sinä siinä, minkä olet oppinut ja mistä olet tullut vakuuttuneeksi, koska tiedät, keiltä olet sen oppinut,
15 ja koska pienokaisesta asti olet tuntenut pyhät kirjoitukset, jotka voivat tehdä sinut viisaaksi pelastuaksesi sen uskon välityksellä, joka on Kristuksen Jeesuksen yhteydessä.
16 Koko Raamattu on Jumalan henkeyttämä ja hyödyllinen opettamiseen, ojentamiseen, oikaisemiseen, kurittamiseen vanhurskaudessa,
17 jotta Jumalan ihminen olisi täysin pätevä, täydelleen varustautunut kaikkeen hyvään työhön.
2 timoteukselle 4
4 Velvoitan sinua vakavasti Jumalan ja Kristuksen Jeesuksen edessä, jonka on määrä tuomita elävät ja kuolleet, ja hänen ilmeiseksi tulonsa ja valtakuntansa kautta:
2 saarnaa sanaa, pysy siinä hellittämättä suotuisaan aikaan, tukalaan aikaan, ojenna, nuhtele, kehota täysin pitkämielisesti ja kaikella opetustaidolla.
3 Sillä tulee olemaan ajanjakso, jolloin he eivät kestä terveellistä opetusta, vaan omien halujensa mukaan haalivat itselleen opettajia kutkuttamaan heidän korviaan,
4 ja he kääntävät korvansa pois totuudesta ja kääntyvät sitä vastoin syrjään valheellisiin kertomuksiin.
5 Pysy sinä kuitenkin järkevänä kaikessa, kärsi pahaa, tee evankelistan työ, suorita palveluksesi täydelleen.
6 Sillä minua vuodatetaan jo kuin juomauhria, ja vapauttamiseni määräaika on aivan lähellä.
7 Olen taistellut hyvän taistelun, olen juoksun päättänyt, uskon säilyttänyt.
8 Tästä lähtien minulle on varattuna vanhurskauden kruunu, jonka Herra, vanhurskas tuomari, antaa minulle palkaksi sinä päivänä, ei kuitenkaan vain minulle, vaan myös kaikille niille, jotka ovat hänen ilmeiseksi tuloaan rakastaneet.
9 Tee kaikkesi tullaksesi pian luokseni.
10 Sillä Demas on jättänyt minut, koska hän rakasti nykyistä asiainjärjestelmää, ja hän on mennyt Tessalonikaan, Crescens Galatiaan, Titus Dalmatiaan.
11 Vain Luukas on kanssani. Ota Markus ja tuo hänet mukanasi, sillä hän on minulle hyödyllinen palvelukseen.
12 Mutta Tykikoksen olen lähettänyt Efesokseen.
13 Tuo tullessasi viitta, jonka jätin Troakseen Karpoksen luo, ja kirjakääröt, varsinkin pergamentit.
14 Kupariseppä Aleksandros on aiheuttanut minulle monta vahinkoa – Jehova tulee maksamaan hänelle hänen tekojensa mukaan –
15 ja varo sinäkin häntä, sillä hän on vastustanut tavattomasti meidän sanojamme.
16 Ensimmäisessä puolustuksessani ei kukaan tullut minun puolelleni, vaan vähitellen kaikki jättivät minut – älköön sitä pantako heidän tililleen –
17 mutta Herra seisoi lähelläni ja valoi minuun voimaa, jotta saarnaaminen suoritettaisiin täydelleen minun välitykselläni ja kaikki kansakunnat kuulisivat sen; ja minä vapauduin leijonan kidasta.
18 Herra vapauttaa minut jokaisesta pahasta teosta ja pelastaa minut taivaalliseen valtakuntaansa. Hänelle olkoon kunnia aina ja ikuisesti. Aamen.
19 Sano terveiseni Priscalle ja Aquilalle ja Onesiforoksen huonekunnalle.
20 Erastos jäi Korinttiin, mutta Trofimoksen jätin Miletokseen, koska hän oli sairas.
21 Tee kaikkesi saapuaksesi ennen talvea. Terveisiä lähettävät sinulle Eubulos ja Pudens ja Linos ja Claudia ja kaikki veljet.
22 Herra olkoon osoittamasi hengen kanssa. Hänen ansaitsematon hyvyytensä olkoon teidän kanssanne.
titukselle 1
1 Paavali, Jumalan orja ja Jeesuksen Kristuksen apostoli Jumalan valittujen uskon ja sen totuuden täsmällisen tuntemuksen mukaan, joka on jumalisen antaumuksen mukainen
2 sen ikuisen elämän toivon perusteella, jonka Jumala, joka ei voi valehdella, lupasi ammoiset ajat sitten,
3 jota vastoin hän teki omina määräaikoinaan sanansa ilmeiseksi saarnaamisessa, joka uskottiin minulle Pelastajamme, Jumalan, käskystä,
4 Titukselle, aidolle lapselle yhteisen uskon kannalta katsoen: Ansaitsematon hyvyys ja rauha Jumalalta, Isältä, ja Kristukselta Jeesukselta, meidän Pelastajaltamme.
5 Jätin sinut Kreetaan siitä syystä, että oikaisisit sen, mikä oli puutteellista, ja nimittäisit vanhimmat kaupunki kaupungilta, niin kuin annoin sinulle määräyksen,
6 jos on joku, joka on vapaa syytöksestä, yhden vaimon mies, jonka lapset ovat uskovia, eivät irstailusta syytettyjä eivätkä niskoittelevia.
7 Sillä valvojan täytyy olla Jumalan taloudenhoitajana vapaa syytöksestä, ei omapäinen, ei altis vihastumaan, ei juoppo rähisijä, ei toisia lyövä, ei epärehellistä voittoa ahnehtiva,
8 vaan vieraanvarainen, hyvyyttä rakastava, tervemielinen, vanhurskas, uskollinen, itsensä hillitsevä,
9 opetustaidoltaan lujasti luotettavassa sanassa pysyvä, jotta hän kykenisi sekä kehottamaan terveellisellä opetuksella että ojentamaan niitä, jotka väittävät vastaan.
10 Sillä on monia niskoittelevia, turhan puhujia ja mielen pettäjiä, varsinkin niitä, jotka pitävät kiinni ympärileikkauksesta.
11 On välttämätöntä sulkea heidän suunsa, koska juuri he mullistavat jatkuvasti kokonaisia huonekuntia opettamalla epärehellisen voiton takia sellaista, mitä heidän ei pitäisi.
12 Eräs heistä, heidän oma profeettansa, on sanonut: ”Kreetalaiset ovat aina valehtelijoita, vahingollisia petoja, toimettomia ahmatteja.”
13 Tämä todistus on tosi. Juuri siitä syystä ojenna heitä edelleen ankarasti, jotta he olisivat uskossa terveitä
14 eivätkä kiinnittäisi huomiota juutalaisiin taruihin eivätkä totuudesta pois kääntyvien ihmisten käskyihin.
15 Kaikki on puhdasta puhtaille. Mutta saastuneille ja uskottomille ei mikään ole puhdasta, vaan sekä heidän mielensä että heidän omatuntonsa ovat saastuneet.
16 He julistavat julkisesti tuntevansa Jumalan, mutta teoillaan he kieltävät hänet, koska he ovat inhottavia ja tottelemattomia eivätkä minkäänlaiseen hyvään työhön hyväksyttyjä.
titukselle 2
2 Mutta puhu sinä edelleen sitä, mikä terveelliseen opetukseen soveltuu.
2 Olkoot iäkkäät miehet kohtuullisia tavoissaan, vakavia, tervemielisiä, terveitä uskossa, rakkaudessa, kestävyydessä.
3 Samoin olkoot iäkkäät naiset käyttäytymisessään jumalaapelkääviä, ei panettelevia eikä paljon viinin orjuuttamia, vaan hyvän opettajia,
4 jotta he palauttaisivat nuoret naiset järkiinsä: rakastamaan miestään, rakastamaan lapsiaan,
5 olemaan tervemielisiä, siveellisesti puhtaita, kodissa työskenteleviä, hyviä, omalle miehelleen alamaisia, jotta Jumalan sanasta ei puhuttaisi herjaavasti.
6 Kehota samoin jatkuvasti nuorempia miehiä olemaan tervemielisiä;
7 osoittaudu kaikessa hyvien tekojen esimerkiksi; ilmaise turmeltumattomuutta opetuksessasi, vakavuutta,
8 tervettä puhetta, jota ei voida moittia, niin että vastapuolella oleva häpeäisi, koska hänellä ei ole mitään pahaa sanottavana meistä.
9 Olkoot orjat kaikessa omistajilleen alamaisia ja miellyttäkööt heitä hyvin, niin etteivät väitä vastaan
10 eivätkä varasta, vaan osoittavat täysin määrin hyvää uskollisuutta, jotta he kaunistaisivat Pelastajamme, Jumalan, opetuksen kaikessa.
11 Sillä Jumalan ansaitsematon hyvyys, joka tuo pelastuksen kaikenlaisille ihmisille, on tullut ilmeiseksi
12 ja opettaa meitä torjumaan jumalattomuuden ja maailmalliset halut ja elämään nykyisessä asiainjärjestelmässä tervemielisesti ja vanhurskaasti ja jumalista antaumusta osoittaen,
13 odottaessamme onnellista toivoa ja suuren Jumalan ja Pelastajamme, Kristuksen Jeesuksen, kirkkauden ilmeiseksi tuloa,
14 hänen joka antoi itsensä meidän puolestamme vapauttaakseen meidät kaikenlaisesta laittomuudesta ja puhdistaakseen itselleen kansan, joka on erityisesti hänen omansa, palavan innokas hyviin tekoihin.
15 Puhu näistä asioista jatkuvasti ja kehota ja ojenna yhä uudelleen täyttä käskyvaltaa käyttäen. Älköön kukaan koskaan halveksiko sinua.
titukselle 3
3 Muistuta jatkuvasti heitä olemaan alamaisia ja olemaan tottelevaisia hallituksille ja valloille, jotka ovat hallitsijoina, olemaan valmiit kaikkeen hyvään työhön,
2 etteivät puhu vahingoittavasti kenestäkään eivätkä ole riidanhaluisia vaan järkeviä ja osoittavat kaikkea lempeyttä kaikkia ihmisiä kohtaan.
3 Sillä mekin olimme kerran ymmärtämättömiä, tottelemattomia, eksyneitä, monenlaisten halujen ja nautintojen orjia, pahuudessa ja kateudessa eläviä, vastenmielisiä ja toisiamme vihaavia.
4 Mutta kun Pelastajamme, Jumalan, huomaavaisuus ja rakkaus ihmiseen tuli ilmeiseksi,
5 hän pelasti meidät, ei meidän vanhurskaudessa tekemiemme tekojen johdosta, vaan armonsa mukaan sen pesun välityksellä, joka toi meidät elämään, ja uudistamalla meidät pyhällä hengellä.
6 Tätä henkeä hän vuodatti meihin runsaasti Jeesuksen Kristuksen, meidän Pelastajamme, välityksellä,
7 jotta me hänen ansaitsemattoman hyvyytensä nojalla vanhurskaiksi julistettuina tulisimme perillisiksi ikuisen elämän toivon mukaan.
8 Nämä sanat ovat luotettavat, ja näitä asioita haluan sinun lakkaamatta vakuuttavan lujasti, jotta ne, jotka ovat uskoneet Jumalaan, pitäisivät mielensä hyvien tekojen jatkuvassa tekemisessä. Nämä ovat ihmisille hyviä ja hyödyllisiä.
9 Mutta vältä tyhmiä kiistelyjä ja sukuluetteloja ja riitaa ja taisteluja Laista, sillä ne ovat hyödyttömiä ja turhia.
10 Hylkää lahkoa edistävä ihminen ensimmäisen ja toisen vakavan neuvon jälkeen,
11 koska tiedät, että sellainen on kääntynyt pois tieltä ja tekee syntiä, hän kun on itse tuominnut itsensä.
12 Kun lähetän Artemaan tai Tykikoksen luoksesi, niin tee kaikkesi tullaksesi minun luokseni Nikopoliiseen, sillä olen päättänyt viettää talven siellä.
13 Varusta Zenas, lainoppinut, ja Apollos huolellisesti heidän matkalleen, jottei heiltä puuttuisi mitään.
14 Mutta oppikoot meikäläisetkin tekemään jatkuvasti hyviä tekoja täyttääkseen pakottavat tarpeensa, jotteivät olisi hedelmättömiä.
15 Kaikki kanssani olevat lähettävät sinulle terveisiä. Sano terveiseni niille, jotka ovat kiintyneet meihin uskossa. Ansaitsematon hyvyys olkoon teidän kaikkien kanssa.
filemonille 1
1 Paavali, vanki Kristuksen Jeesuksen tähden, ja veljemme Timoteus Filemonille, rakkaallemme ja työtoverillemme,
2 ja Apfialle, sisarellemme, ja Arkippokselle, soturitoverillemme, ja seurakunnalle, joka on talossasi:
3 Olkoon teillä ansaitsematon hyvyys ja rauha Jumalalta, meidän Isältämme, ja Herralta Jeesukselta Kristukselta.
4 Kiitän aina Jumalaani, kun mainitsen sinut rukouksissani –
5 koska kuulen jatkuvasti rakkaudestasi ja uskostasi, joka sinulla on Herraa Jeesusta kohtaan ja kaikkia pyhiä kohtaan –
6 jotta uskosi jakaminen ilmenisi toiminnassa tunnustaessasi kaiken Kristukseen liittyvän hyvän keskuudessamme.
7 Sillä minä sain paljon iloa ja lohdutusta rakkaudestasi, koska sinä, veli, olet virvoittanut pyhien hellää kiintymystä.
8 Juuri siksi, vaikka voin puhua hyvin vapaasti Kristuksen yhteydessä määrätäkseni sinut tekemään sitä, mikä on soveliasta,
9 kehotan sinua ennemmin rakkauden perusteella, kun kerran olen sellainen kuin olen, Paavali, iäkäs mies, niin, nyt myös vanki Kristuksen Jeesuksen tähden;
10 kehotan sinua oman lapseni johdosta, jonka isäksi tulin ollessani vankilakahleissani, Onesimoksen,
11 aikaisemmin sinulle hyödyttömän, mutta nyt sinulle ja minulle hyödyllisen.
12 Juuri hänet minä lähetän takaisin luoksesi, hänet, toisin sanoen oman hellän kiintymykseni.
13 Minä haluaisin pitää hänet täällä luonani, jotta hän sinun sijastasi palvelisi edelleen minua, joka olen vankilakahleissa hyvän uutisen tähden.
14 Mutta ilman sinun suostumustasi en tahdo tehdä mitään, jotta hyvä tekosi ei olisi kuin pakon alainen, vaan johtuisi vapaasta tahdostasi.
15 Ehkäpä hän tämän vuoksi riistäytyikin irti hetkeksi, jotta saisit hänet takaisin iäksi,
16 ei enää orjana, vaan orjaa enempänä, rakkaana veljenä, varsinkin minulle, kuinka paljon enemmän sitten sinulle sekä lihallisessa suhteessa että Herrassa.
17 Jos siis pidät minua osallisena, niin ota hänet ystävällisesti vastaan sillä tavoin kuin ottaisit minut.
18 Sitä paitsi jos hän on tehnyt sinulle jotakin väärää tai on sinulle jotakin velkaa, niin pane se minun tililleni.
19 Minä Paavali kirjoitan omakätisesti: minä maksan sen takaisin – etten sanoisi sinulle, että olet lisäksi minulle velkaa itsesikin.
20 Niin, veli, jospa minä saisin sinusta hyötyä Herran yhteydessä: virvoita hellää kiintymystäni Kristuksen yhteydessä.
21 Suostumiseesi luottaen kirjoitan sinulle, koska tiedän, että teet enemmänkin kuin sanon.
22 Mutta järjestä sen ohella minulle myös majapaikka valmiiksi, sillä toivon, että rukoustenne vaikutuksesta minut vapautetaan teille.
23 Terveisiä lähettää sinulle Epafras, vankitoverini Kristuksen Jeesuksen yhteydessä,
24 samoin Markus, Aristarkos, Demas ja Luukas, työtoverini.
25 Herran Jeesuksen Kristuksen ansaitsematon hyvyys olkoon teidän ilmaisemanne hengen kanssa.
heprealaisille 1
1 Jumala, joka kauan sitten puhui monissa tilaisuuksissa ja monin tavoin esi-isillemme profeettojen kautta,
2 on näiden päivien lopussa puhunut meille Pojan kautta, jonka hän asetti kaiken perilliseksi ja jonka välityksellä hän teki asiainjärjestelmät.
3 Hän on hänen kirkkautensa heijastuma ja hänen olemuksensa tarkka kuva ja ylläpitää kaikkea hänen voimansa sanalla, ja suoritettuaan puhdistuksen syntiemme edestä hän istui Majesteetin oikealle puolelle korkeuksissa.
4 Niinpä hänestä on tullut enkeleitä parempi siinä määrin, että hän on perinyt nimen, joka on oivallisempi kuin heidän.
5 Kenelle enkeleistä hän on esimerkiksi koskaan sanonut: ”Sinä olet minun poikani; minusta, minusta on tänään tullut sinun isäsi”? Ja taas: ”Minä itse tulen hänen isäkseen, ja hän puolestaan tulee minun pojakseni”?
6 Mutta kun hän jälleen tuo Esikoisensa asuttuun maahan, hän sanoo: ”Ja kumartakoot häntä kaikki Jumalan enkelit.”
7 Enkeleistä hän sanoo myös: ”Ja hän tekee enkelinsä hengiksi ja julkiset palvelijansa tulen liekiksi.”
8 Mutta Pojasta: ”Jumala on sinun valtaistuimesi aina ja ikuisesti, ja sinun valtakuntasi valtikka on oikeamielisyyden valtikka.
9 Sinä rakastit vanhurskautta, ja sinä vihasit laittomuutta. Siksi Jumala, sinun Jumalasi, voiteli sinua riemun öljyllä enemmän kuin osatovereitasi.”
10 Ja: ”Sinä, oi Herra, laskit alussa maan perustukset, ja taivaat ovat sinun kättesi tekoja.
11 Ne tuhoutuvat, mutta sinun on määrä pysyä, ja ne kaikki vanhenevat niin kuin päällysvaippa,
12 ja sinä käärit ne kokoon niin kuin viitan, kuin päällysvaipan, ja ne muuttuvat, mutta sinä olet sama, eivätkä sinun vuotesi milloinkaan lopu.”
13 Mutta kenestä enkelistä hän on koskaan sanonut: ”Istu minun oikealla puolellani, kunnes minä panen vihollisesi sinun jalkojesi alustaksi”?
14 Eivätkö he kaikki ole julkisesti palvelevia henkiä, niitä palvelemaan lähetettyjä, jotka tulevat perimään pelastuksen?
heprealaisille 2
2 Sen vuoksi meidän täytyy kiinnittää tavallista enemmän huomiota kuulemiimme asioihin, jottemme koskaan ajelehtisi pois.
2 Sillä jos enkelien välityksellä puhuttu sana osoittautui lujaksi ja jokainen rikkomus ja tottelematon teko sai oikeudenmukaisen rankaisun,
3 niin kuinka me pääsemme pakoon, jos emme ole välittäneet niin suuresta pelastuksesta, että siitä alettiin puhua Herramme välityksellä ja sen vahvistivat meille ne, jotka kuulivat häntä,
4 samalla kun Jumala liittyi mukaan todistamaan tunnusmerkein sekä ennusmerkein ja monenlaisin voimateoin ja jakelemalla pyhää henkeä tahtonsa mukaan?
5 Sillä hän ei alistanut enkelien alaisuuteen tulevaa asuttua maata, josta puhumme.
6 Mutta eräs todistaja on esittänyt jossakin todisteen sanoen: ”Mikä on ihminen, että sinä pidät hänet mielessäsi, tai ihmisen poika, että pidät hänestä huolen?
7 Sinä teit hänet vähän enkeleitä alhaisemmaksi; kirkkaudella ja kunnialla sinä kruunasit hänet ja asetit hänet huolehtimaan kättesi teoista.
8 Kaiken sinä alistit hänen jalkojensa alle.” Sillä alistaessaan kaiken hänen alaisuuteensa Jumala ei jättänyt mitään hänen alaisuuteensa alistamatta. Emme nyt kuitenkaan vielä näe kaikkea hänen alaisuuteensa alistettuna,
9 mutta me näemme vähän enkeleitä alhaisemmaksi tehdyn Jeesuksen kruunattuna kirkkaudella ja kunnialla kuoleman kärsimisen vuoksi, että hän Jumalan ansaitsemattomasta hyvyydestä maistaisi kuolemaa jokaisen ihmisen puolesta.
10 Sillä sen, jonka vuoksi kaikki on ja jonka toimesta kaikki on, oli sopivaa johdattaessaan monia poikiaan kirkkauteen tehdä heidän pelastuksensa Pääedustaja täydelliseksi kärsimysten välityksellä.
11 Sillä sekä hän, joka pyhittää, että ne, jotka pyhitetään, ovat kaikki peräisin yhdestä, ja siitä syystä hän ei häpeä kutsua heitä ”veljiksi”
12 sanoessaan: ”Tahdon julistaa sinun nimeäsi veljilleni; seurakunnan keskellä minä tahdon ylistää sinua lauluin.”
13 Ja taas: ”Minä panen luottamukseni häneen.” Ja taas: ”Katso! Minä ja lapsukaiset, jotka Jehova on minulle antanut.”
14 Koska siis ”lapsukaiset” ovat verestä ja lihasta osallisia, hänkin tuli samoin niistä osalliseksi, jotta hän kuolemallaan tekisi tyhjäksi sen, jolla on kuoleman aiheuttamiskeinot, toisin sanoen Panettelijan,
15 ja vapauttaisi kaikki ne, jotka kuoleman pelosta olivat orjuuden alaisia koko elämänsä ajan.
16 Sillä eihän hän auta lainkaan enkeleitä, vaan hän auttaa Abrahamin siementä.
17 Näin ollen hän oli velvollinen tulemaan kaikissa suhteissa ”veljiensä” kaltaiseksi, jotta hänestä tulisi Jumalaa koskevissa asioissa armollinen ja uskollinen ylimmäinen pappi, uhratakseen sovitusuhrin kansan syntien edestä.
18 Sillä sen nojalla, että hän itse on kärsinyt koetukselle pantuna, hän kykenee tulemaan niiden avuksi, jotka pannaan koetukselle.
heprealaisille 3
3 Näin ollen, pyhät veljet, taivaallisesta kutsumisesta osalliset, ajatelkaa sitä apostolia ja ylimmäistä pappia, jonka me tunnustamme – Jeesusta.
2 Hän oli uskollinen Hänelle, joka teki hänet sellaiseksi, niin kuin Mooseskin oli koko Hänen huoneessaan.
3 Sillä jälkimmäinen katsotaan suuremman kirkkauden arvoiseksi kuin Mooses, koskapa huoneen rakentajalla on enemmän kunniaa kuin huoneella.
4 Jokainen huone on tietenkin jonkun rakentama, mutta kaiken rakentaja on Jumala.
5 Ja Mooses oli palvelijana uskollinen koko Hänen huoneessaan todistukseksi siitä, mikä oli määrä puhua jälkeenpäin,
6 mutta Kristus oli uskollinen Hänen huonettaan hallitsevana Poikana. Hänen huoneensa olemme me, jos pidämme otteemme vapaasti puhumiseemme ja toivosta ylpeilyymme lujana loppuun saakka.
7 Siksi, niin kuin pyhä henki sanoo: ”Jos tänä päivänä kuuntelette hänen omaa ääntään,
8 älkää paaduttako sydäntänne niin kuin siinä tilanteessa, joka aiheutti katkeran suuttumuksen, niin kuin koetukselle panemisen päivänä erämaassa,
9 jossa teidän esi-isänne koettelemalla koettelivat minua, ja kuitenkin he olivat nähneet minun tekoni neljänkymmenen vuoden ajan.
10 Siksi minä tympäännyin tähän sukupolveen ja sanoin: ’Aina he eksyvät sydämessään, eivätkä he ole tulleet tuntemaan minun teitäni.’
11 Niin minä vannoin suuttumuksessani: ’He eivät varmasti pääse minun lepooni.’”
12 Varokaa, veljet, ettei kenessäkään teistä koskaan kehittyisi pahaa, epäuskoista sydäntä elävästä Jumalasta pois vetäytymällä,
13 vaan kehottakaa jatkuvasti toisianne joka päivä, niin kauan kuin sitä voidaan kutsua ”täksi päiväksi”, ettei kukaan teistä paatuisi synnin petollisesta voimasta.
14 Sillä todellisuudessa me tulemme osallisiksi Kristuksesta vain, jos pidämme otteemme siihen luottamukseen, joka meillä alussa oli, lujana loppuun saakka,
15 niin kauan kuin sanotaan: ”Jos tänä päivänä kuuntelette hänen omaa ääntään, älkää paaduttako sydäntänne niin kuin siinä tilanteessa, joka aiheutti katkeran suuttumuksen.”
16 Sillä ketkä kuulivat ja silti ärsyttivät katkeraan suuttumukseen? Eivätköhän kaikki, jotka lähtivät Egyptistä Mooseksen alaisuudessa?
17 Keihin Jumala oli lisäksi tympääntynyt neljänkymmenen vuoden ajan? Eikö niihin, jotka tekivät syntiä, joiden ruumiit kaatuivat erämaahan?
18 Mutta keille muille hän vannoi, etteivät he pääsisi hänen lepoonsa, kuin niille, jotka menettelivät tottelemattomasti?
19 Näemme siten, etteivät he voineet päästä siihen epäuskon vuoksi.
heprealaisille 4
4 Sen tähden, koska lupaus hänen lepoonsa pääsemisestä on jäljellä, pelätkäämme sitä, että se voi jolloinkin näyttää jääneen joltakulta teistä saavuttamatta.
2 Sillä hyvä uutinen on julistettu myös meille samoin kuin heillekin, mutta se sana, joka kuultiin, ei hyödyttänyt heitä, koska usko ei liittänyt heitä niihin, jotka kuulivat.
3 Sillä me, jotka olemme uskoneet, pääsemme siihen lepoon, niin kuin hän on sanonut: ”Niin minä vannoin suuttumuksessani: ’He eivät varmasti pääse minun lepooni’”, vaikka hänen tekonsa olivat valmiina maailman perustamisesta asti.
4 Sillä hän on jossakin sanonut seitsemännestä päivästä seuraavasti: ”Ja Jumala lepäsi seitsemäntenä päivänä kaikista teoistaan”
5 ja tässä taas: ”He eivät varmasti pääse minun lepooni.”
6 Koska siis tosiasiaksi jää, että jotkut pääsevät siihen, ja ne, joille hyvä uutinen ensiksi julistettiin, eivät päässeet siihen tottelemattomuuden vuoksi,
7 niin hän määrää jälleen erään päivän sanomalla niin pitkän ajan jälkeen Daavidin psalmissa: ”Tänä päivänä”, niin kuin edellä on sanottu: ”Jos tänä päivänä kuuntelette hänen omaa ääntään, älkää paaduttako sydäntänne.”
8 Sillä jos Joosua olisi johdattanut heidät lepopaikkaan, niin Jumala ei olisi jälkeenpäin puhunut toisesta päivästä.
9 Jumalan kansalle jää siis sapatinlepo.
10 Sillä se, joka on päässyt Jumalan lepoon, on itsekin levännyt omista teoistaan niin kuin Jumala omistaan.
11 Tehkäämme sen tähden kaikkemme päästäksemme siihen lepoon, jottei kukaan lankeaisi noudattamaan samaa tottelemattomuuden mallia.
12 Sillä Jumalan sana on elävä ja voimaa uhkuva ja terävämpi kuin mikään kaksiteräinen miekka ja tunkee lävitse jopa erottamaan sielun ja hengen ja nivelet ja niiden ytimen ja kykenee havaitsemaan sydämen ajatukset ja aikomukset.
13 Eikä ole yhtään luotua, joka ei ole ilmeinen hänen katseelleen, vaan kaikki on alastonta ja täysin paljastettua hänen silmilleen, jolle meidän on tehtävä tili.
14 Koska meillä siis on suuri ylimmäinen pappi, joka on kulkenut taivaiden läpi, Jeesus, Jumalan Poika, niin pitäkäämme kiinni hänen tunnustamisestaan.
15 Sillä ei meillä ole sellainen ylimmäinen pappi, joka ei voi suhtautua myötätuntoisesti heikkouksiimme, vaan sellainen, joka on koeteltu kaikissa suhteissa samoin kuin mekin, mutta ilman syntiä.
16 Lähestykäämme sen tähden vapaasti puhuen ansaitsemattoman hyvyyden valtaistuinta, jotta saisimme armon ja löytäisimme ansaitsemattoman hyvyyden avuksi oikeaan aikaan.
heprealaisille 5
5 Sillä jokainen ihmisten keskuudesta otettu ylimmäinen pappi asetetaan ihmisten puolesta huolehtimaan Jumalaa koskevista asioista, jotta hän uhraisi lahjoja ja teurasuhreja syntien edestä.
2 Hän voi kohdella maltillisesti tietämättömiä ja erehtyviä, koska hänkin on oman heikkoutensa ympäröimä,
3 ja sen vuoksi hän on velvollinen uhraamaan syntien edestä yhtä hyvin omasta puolestaan kuin kansankin puolesta.
4 Kukaan ei myöskään ota tätä kunniaa omasta aloitteestaan, vaan ainoastaan Jumalan kutsumana niin kuin Aaronkin.
5 Niinpä Kristuskaan ei kirkastanut itseään tulemalla ylimmäiseksi papiksi, vaan hänet kirkasti hän, joka sanoi hänestä: ”Sinä olet minun poikani; minusta, minusta on tänään tullut sinun isäsi”;
6 niin kuin hän sanoo toisessakin paikassa: ”Sinä olet pappi ikuisesti Melkisedekin tavan mukaan.”
7 Lihansa päivinä Kristus esitti voimakkain huudoin ja kyynelin nöyriä pyyntöjä ja myös anomuksia hänelle, joka kykeni pelastamaan hänet kuolemasta, ja häntä kuultiin suosiollisesti hänen jumalanpelkonsa takia.
8 Vaikka hän oli Poika, niin hän oppi tottelevaisuuden siitä, mitä hän kärsi,
9 ja kun hänet oli tehty täydelliseksi, hän tuli vastuunalaiseksi kaikkien häntä tottelevien ikuisesta pelastuksesta,
10 koska Jumala on nimenomaan kutsunut häntä ylimmäiseksi papiksi Melkisedekin tavan mukaan.
11 Hänestä meillä on paljon sanottavaa ja vaikeasti selitettävää, koska olette tulleet hitaiksi kuulemaan.
12 Sillä tosiaankin, vaikka teidän pitäisi ajan huomioon ottaen olla opettajia, te tarvitsette jälleen jonkun opettamaan teille alusta lähtien Jumalan pyhien julistusten alkeisasioita, ja teistä on tullut sellaisia, jotka tarvitsevat maitoa, ei vahvaa ruokaa.
13 Sillä jokainen, joka nauttii maitoa, on vanhurskauden sanaan perehtymätön, sillä hän on lapsi.
14 Mutta vahva ruoka kuuluu kypsille ihmisille, niille joiden havaintokyky on käytössä valmentunut erottamaan sekä oikean että väärän.
heprealaisille 6
6 Siksi, nyt kun olemme jättäneet Kristusta koskevan alkeisopin, pyrkikäämme kypsyyteen laskematta jälleen perustusta, nimittäin kuolleiden tekojen katumista ja uskoa Jumalaan,
2 opetusta kasteista ja kätten päälle panemista, kuolleiden ylösnousemusta ja ikuista tuomiota.
3 Ja tämän me teemme, jos Jumala tosiaan sallii.
4 Sillä mahdotonta on niitä, jotka on kerta kaikkiaan valistettu ja jotka ovat maistaneet taivaallista ilmaista lahjaa ja tulleet pyhästä hengestä osallisiksi
5 ja maistaneet Jumalan hyvää sanaa ja tulevan asiainjärjestelmän voimia,
6 mutta jotka ovat luopuneet, elvyttää jälleen katumukseen, koska he itse panevat Jumalan Pojan uudelleen paaluun ja saattavat hänet julkisen häpeän alaiseksi.
7 Esimerkiksi maa, joka imee sisäänsä päälleen usein tulevan sateen ja tuottaa sitten soveliasta kasvillisuutta niille, joita varten sitä viljelläänkin, saa korvaukseksi siunauksen Jumalalta.
8 Mutta jos se kasvaa orjantappuroita ja ohdakkeita, niin se hylätään ja on lähellä kirotuksi tulemista, ja lopulta se poltetaan.
9 Mutta teidän tapauksessanne, rakkaat, olemme vakuuttuneita paremmasta ja siitä, mikä tuo mukanaan pelastuksen, vaikka puhummekin tällä tavoin.
10 Sillä Jumala ei ole epävanhurskas, niin että hän unohtaisi teidän työnne ja sen rakkauden, jota olette osoittaneet hänen nimeään kohtaan, kun olette palvelleet pyhiä ja edelleen palvelette.
11 Mutta haluamme, että kukin teistä osoittaa samaa uutteruutta säilyttääkseen toivon täyden varmuuden loppuun saakka,
12 jottette tulisi veltoiksi, vaan olisitte niiden jäljittelijöitä, jotka perivät lupaukset uskon ja kärsivällisyyden välityksellä.
13 Sillä kun Jumala antoi lupauksensa Abrahamille, niin koska hän ei voinut vannoa kenenkään suuremman kautta, hän vannoi itsensä kautta
14 sanoen: ”Varmasti minä siunaamalla siunaan sinut ja enentämällä enennän sinut.”
15 Ja näin Abraham kärsivällisyyttä osoitettuaan sai tämän lupauksen.
16 Sillä ihmiset vannovat suuremman kautta, ja heidän valansa on kaiken kiistelyn loppu, koska se on heille laillinen tae.
17 Tällä tavoin Jumala päättäessään osoittaa runsaammin lupauksen perillisille päätöksensä muuttumattomuuden puuttui asioihin valalla,
18 jotta me, jotka olemme paenneet turvaan, saisimme kahden muuttumattoman asian välityksellä, joissa Jumalan on mahdotonta valehdella, voimakasta rohkaisua tarttuaksemme eteemme asetettuun toivoon.
19 Tämä toivo on meillä kuin sielun ankkuri, sekä varma että luja, ja se ulottuu esiripun sisäpuolelle,
20 jonne on meidän puolestamme mennyt edelläkävijä, Jeesus, josta on iäksi tullut ylimmäinen pappi Melkisedekin tavan mukaan.
heprealaisille 7
7 Sillä tämä Melkisedek, Salemin kuningas, Korkeimman Jumalan pappi, joka kohtasi Abrahamin tämän palatessa kuninkaita surmaamasta ja siunasi hänet
2 ja jolle Abraham jakoi kymmenykset kaikesta, on ensiksikin, käännöksen mukaan,”vanhurskauden kuningas” ja sitten myös Salemin kuningas, toisin sanoen ”rauhan kuningas”.
3 Isättömänä, äidittömänä, ilman sukuluetteloa, vailla päivien alkua ja elämän loppua, mutta Jumalan Pojan kaltaiseksi tehtynä, hän pysyy pappina ainaisesti.
4 Katsokaa siis, kuinka suuri tämä mies oli, jolle Abraham, kantaisä, antoi kymmenykset pääsaaliista.
5 Tosin niillä Leevin pojilla, jotka saavat papinvirkansa, on Lain mukaan käsky kerätä kymmenyksiä kansalta, toisin sanoen veljiltään, vaikka nämä ovatkin lähteneet Abrahamin kupeista,
6 mutta se mies, joka ei johtanut sukuaan heistä, otti kymmenykset Abrahamilta ja siunasi hänet, jolla oli lupaukset.
7 Mutta aivan kiistatonta on, että suurempi siunaa vähäisemmän.
8 Ja toisessa tapauksessa kuolevaiset ihmiset saavat kymmenyksiä, mutta toisessa joku, jonka todistetaan elävän.
9 Ja, jos niin saa sanoa, Abrahamin välityksellä Leevikin, joka saa kymmenyksiä, on maksanut kymmenyksiä,
10 sillä hän oli vielä esi-isänsä kupeissa, kun Melkisedek kohtasi hänet.
11 Jos siis täydellisyys tulisi todella leeviläisen pappeuden välityksellä (sillä tämä oli yksi piirre, kun kansalle annettiin Laki), niin miksi enää olisi tarpeen, että nousisi toinen pappi, jonka sanottiin olevan Melkisedekin tavan mukaan eikä Aaronin tavan mukaan?
12 Sillä koska pappeus on vaihtumassa, tapahtuu välttämättä myös lain vaihdos.
13 Sillä mies, josta nämä asiat sanotaan, on ollut toista heimoa, josta kukaan ei ole hoitanut virkaa alttarin ääressä.
14 Onhan varsin selvää, että meidän Herramme on lähtöisin Juudasta, heimosta, josta Mooses ei puhunut mitään pappeja koskevaa.
15 Ja on vielä paljon selvempää, että Melkisedekin kaltaisena nousee toinen pappi,
16 joka ei ole tullut siksi lihasta riippuvaisen käskyn lain mukaan, vaan häviämättömän elämän voiman mukaan,
17 sillä todistukseksi sanotaan: ”Sinä olet pappi ikuisesti Melkisedekin tavan mukaan.”
18 Edeltävä käsky syrjäytetään siis varmasti sen heikkouden ja tehottomuuden vuoksi.
19 Sillä Laki ei tehnyt mitään täydelliseksi, mutta se, että sen lisäksi tuotiin parempi toivo, teki, ja sen välityksellä me lähestymme Jumalaa.
20 Ja siinä määrin kuin näin ei ollut ilman vannottua valaa
21 – sillä on tosiaankin miehiä, joista on tullut pappeja ilman vannottua valaa, mutta on yksi Hänen vannomallaan valalla, joka sanoi hänestä: ”Jehova on vannonut (eikä hän pahoittele): ’Sinä olet pappi ikuisesti’” –
22 siinä määrin myös Jeesuksesta on tullut se, joka on annettu paremman liiton vakuudeksi.
23 Lisäksi monien täytyi tulla papeiksi peräkkäin, koska kuolema esti heitä pysymästä sellaisina,
24 mutta koska hän pysyy elossa ikuisesti, niin hänellä on pappeutensa ilman seuraajia.
25 Näin ollen hän voi myös täysin pelastaa ne, jotka lähestyvät Jumalaa hänen välityksellään, koska hän on aina elossa puhuakseen heidän puolestaan.
26 Sillä tällainen ylimmäinen pappi meille soveltuikin: uskollinen, vilpitön, saastumaton, syntisistä erotettu ja taivaita korkeammaksi tullut.
27 Hänen ei tarvitse uhrata teurasuhreja päivittäin, niin kuin noiden ylimmäisten pappien, ensin omien syntiensä edestä ja sen jälkeen kansan syntien (sillä tämän hän teki kerta kaikkiaan uhratessaan itsensä);
28 sillä Laki asettaa ylimmäisiksi papeiksi ihmisiä, joissa on heikkoutta, mutta Lain jälkeen tulleen vannotun valan sana asettaa Pojan, joka on täydellistetty iäksi.
heprealaisille 8
8 Mutta käsiteltävien asioiden pääkohta on tämä: meillä on tällainen ylimmäinen pappi, ja hän on istunut Majesteetin valtaistuimen oikealle puolelle taivaissa,
2 sen pyhän paikan ja tosi teltan julkinen palvelija, jonka pystytti Jehova eikä ihminen.
3 Sillä jokainen ylimmäinen pappi asetetaan uhraamaan sekä lahjoja että teurasuhreja, minkä tähden oli tarpeellista, että tälläkin on jotakin uhrattavaa.
4 Jos nyt hän olisi maan päällä, niin hän ei olisi pappi, koska on miehiä, jotka uhraavat lahjat Lain mukaan,
5 mutta jotka suorittavat pyhää palvelusta taivaallisten esikuvassa ja varjossa, niin kuin Moosekselle, kun hän oli aikeissa valmistaa teltan, annettiin jumalallinen käsky. Sillä hän sanoo: ”Katso, että teet kaikki sen mallin mukaan, joka sinulle vuorella näytettiin.”
6 Mutta nyt Jeesus on saanut oivallisemman julkisen palveluksen, niin että hän on myös vastaavasti paremman liiton välittäjä, joka liitto on laillisesti vahvistettu parempien lupausten varaan.
7 Jos näet tuo ensimmäinen liitto olisi ollut moitteeton, ei toiselle olisi etsitty sijaa;
8 sillä hän todellakin moittii kansaa sanoessaan: ”’Katso! Päivät tulevat’, sanoo Jehova,’jolloin minä teen Israelin huoneen ja Juudan huoneen kanssa uuden liiton,
9 en sen liiton mukaan, jonka tein heidän esi-isiensä kanssa sinä päivänä, jona tartuin heidän käteensä viedäkseni heidät pois Egyptin maasta, koska he eivät pysyneet minun liitossani, niin että minä lakkasin huolehtimasta heistä’, sanoo Jehova.”
10 ”’Sillä tämä on se liitto, jonka teen Israelin huoneen kanssa niiden päivien jälkeen’, sanoo Jehova. ’Minä panen lakini heidän mieleensä, ja heidän sydämeensä tulen ne kirjoittamaan. Ja minusta on tuleva heidän Jumalansa, ja heistä puolestaan tulee minun kansani.
11 Eivätkä he suinkaan opeta kukin maanmiestään ja kukin veljeään sanoen: ”Tunne Jehova!” Sillä he kaikki tuntevat minut, vähäisimmästä suurimpaansa asti.
12 Sillä minä olen armollinen heidän epävanhurskaita tekojaan kohtaan enkä varmasti palauta enää mieleeni heidän syntejään.’”
13 Sanoessaan ”uuden liiton” hän on tehnyt entisen vanhentuneeksi. Mutta se, mikä tehdään vanhentuneeksi ja käy iälliseksi, on lähellä häviämistään.
heprealaisille 9
9 Entisellä liitolla oli siis osaltaan pyhän palveluksen ohjesääntöjä ja maallinen pyhä paikkansa.
2 Oli näet rakennettu ensimmäinen telttaosasto, jossa oli lampunjalka ja myös pöytä ja leipien näytteillepano; ja sitä kutsutaan ”pyhäksi”.
3 Mutta toisen esiripun takana oli ”kaikkeinpyhimmäksi” kutsuttu telttaosasto.
4 Siihen kuului kultainen suitsutusastia ja kauttaaltaan kullalla päällystetty liiton arkku, jossa oli mannaa sisältävä kultainen ruukku ja Aaronin versonut sauva ja liiton taulut,
5 mutta sen yläpuolella olivat loistoisat kerubit varjostamassa sovituskantta. Mutta nyt ei ole aika puhua yksityiskohtaisesti näistä seikoista.
6 Kun nämä oli tällä tavoin rakennettu, papit menevät joka kerta ensimmäiseen telttaosastoon suorittamaan pyhiä palveluksia,
7 mutta toiseen osastoon menee ylimmäinen pappi yksin kerran vuodessa, ei ilman verta, jonka hän uhraa omasta puolestaan ja kansan tietämättömyydensyntien edestä.
8 Täten pyhä henki tekee selväksi, että tietä pyhään paikkaan ei ollut vielä tehty ilmeiseksi ensimmäisen teltan ollessa pystyssä.
9 Juuri tämä teltta on sitä määräaikaa koskeva kuvaus, joka on nyt tullut, ja sen mukaisesti uhrataan sekä lahjoja että teurasuhreja. Nämä eivät kuitenkaan kykene tekemään pyhää palvelusta suorittavaa omaltatunnoltaan täydelliseksi,
10 vaan ne koskevat ainoastaan ruokia ja juomia ja erilaisia kasteita. Ne olivat lihaa koskevia oikeudellisia vaatimuksia, ja ne määrättiin olemaan siihen määräaikaan saakka, jolloin asiat oikaistaan.
11 Mutta kun Kristus tuli sen hyvän ylimmäiseksi papiksi, joka on tullut suuremman ja täydellisemmän teltan kautta, joka ei ole käsin tehty, toisin sanoen ei tätä luomakuntaa,
12 niin hän meni, ei vuohien ja nuorten sonnien verta mukanaan, vaan oma verensä mukanaan kerta kaikkiaan pyhään paikkaan ja hankki meille ikuisen vapautuksen.
13 Sillä jos vuohien ja sonnien veri ja hiehon tuhka saastuneiden päälle vihmottuna pyhittää aina lihan puhtauteen asti,
14 niin kuinka paljon enemmän Kristuksen veri, hänen joka ikuisen hengen välityksellä uhrasi itsensä virheettömänä Jumalalle, tuleekaan puhdistamaan meidän omantuntomme kuolleista teoista suorittaaksemme pyhää palvelusta elävälle Jumalalle?
15 Sen vuoksi hän siis on uuden liiton välittäjä, jotta kutsutut saisivat lupauksen ikuisesta perinnöstä, koska heidän vapauttamisekseen lunnaiden perusteella entisen liiton alaisista rikkomuksista on tapahtunut kuolema.
16 Sillä missä on liitto, siinä on tarpeen esittää liiton ihmisosapuolen kuolema.
17 Sillä liitto on lainvoimainen kuolleiden uhrien nojalla, koska se ei ole voimassa minään aikana liiton ihmisosapuolen eläessä.
18 Näin ollen ei entistäkään liittoa vihitty ilman verta.
19 Sillä kun Mooses oli puhunut kaikelle kansalle jokaisen käskyn Lain mukaan, hän otti nuorten sonnien ja vuohien veren sekä vettä ja helakanpunaista villaa ja iisopin ja vihmoi itse kirjan ja kaiken kansan
20 ja sanoi: ”Tämä on sen liiton veri, jonka Jumala on asettanut teille velvoitteeksi.”
21 Ja hän vihmoi samoin verellä teltan ja kaikki julkisen palveluksen astiat.
22 Miltei kaikki puhdistetaankin verellä Lain mukaan, ja ellei verta vuodateta, ei anteeksiantoa tapahdu.
23 Sen tähden oli tarpeellista, että taivaallisten esikuvat puhdistettaisiin näillä keinoin, mutta itse taivaalliset paremmilla teurasuhreilla kuin nämä.
24 Sillä Kristus ei mennyt käsin tehtyyn pyhään paikkaan, joka on todellisuuden jäljennös, vaan itse taivaaseen ilmaantuakseen nyt Jumalan kasvojen eteen meidän puolestamme.
25 Eikä se tapahdu siksi, että hänen tulisi uhrata itsensä usein, niin kuin ylimmäinen pappi tosiaan menee pyhään paikkaan vuosi vuodelta mukanaan verta, joka ei ole hänen omaansa.
26 Muutoin hänen olisi pitänyt kärsiä usein maailman perustamisesta asti. Mutta nyt hän on tehnyt itsensä ilmeiseksi kerran kaikiksi ajoiksi asiainjärjestelmien päättymisessä pannakseen synnin pois uhraamalla itsensä.
27 Ja niin kuin ihmisille on varattu kuoleminen kerran kaikiksi ajoiksi, mutta tämän jälkeen tuomio,
28 niin myös Kristus uhrattiin kerran kaikiksi ajoiksi, jotta hän kantaisi monien synnit; ja kun hän ilmaantuu toisen kerran, se tapahtuu erossa synnistä ja niille, jotka hartaasti odottavat häntä pelastukseksi itselleen.
heprealaisille 10
10 Sillä koska Laissa on tulevan hyvän varjo mutta ei itse asioiden todellista olemusta, ihmiset eivät voi koskaan samoilla teurasuhreilla, joita he vuodesta vuoteen alituisesti uhraavat, tehdä lähestyviä täydellisiksi.
2 Eikö muutoin uhreja olisi lakattu uhraamasta, koska niillä pyhää palvelusta suorittavilla, jotka olisi puhdistettu kerran kaikiksi ajoiksi, ei olisi enää mitään tietoisuutta synneistä?
3 Päinvastoin näissä uhreissa on vuodesta vuoteen muistutus synneistä,
4 sillä sonnien ja vuohien veren on mahdotonta ottaa pois syntejä.
5 Siksi hän sanoo tullessaan maailmaan: ”’Teurasuhria ja uhrilahjaa sinä et tahtonut, mutta sinä valmistit minulle ruumiin.
6 Kokonaispolttouhreja ja syntiuhria sinä et hyväksynyt.’
7 Silloin minä sanoin: ’Katso! Olen tullut (kirjakääröön on kirjoitettu minusta) tekemään sinun tahtosi, oi Jumala.’”
8 Sanottuaan ensin: ”Teurasuhreja ja uhrilahjoja ja kokonaispolttouhreja ja syntiuhria sinä et tahtonut etkä hyväksynyt” – teurasuhreja joita uhrataan Lain mukaan –
9 hän sanookin sitten näin: ”Katso! Olen tullut tekemään sinun tahtosi.” Hän ottaa pois ensimmäisen vahvistaakseen toisen.
10 Sanotun ”tahdon” perusteella meidät on pyhitetty Jeesuksen Kristuksen ruumiin uhrilahjalla kerta kaikkiaan.
11 Lisäksi jokainen pappi asettuu päivästä päivään paikoilleen suorittaakseen julkista palvelusta ja uhratakseen samat teurasuhrit usein, koska ne eivät voi minään aikana ottaa syntejä täysin pois.
12 Mutta tämä mies uhrasi yhden uhrin syntien edestä ainiaaksi ja istui Jumalan oikealle puolelle
13 ja siitä lähtien odottaa, kunnes hänen vihollisensa pannaan hänen jalkojensa alustaksi.
14 Sillä hän on yhdellä uhrilahjalla tehnyt ainiaaksi täydellisiksi ne, jotka pyhitetään.
15 Sitä paitsi myös pyhä henki todistaa meille, sillä sanottuaan:
16 ”’Tämä on se liitto, jonka teen heidän hyväkseen niiden päivien jälkeen’, sanoo Jehova. ’Minä panen lakini heidän sydämeensä, ja heidän mieleensä tulen ne kirjoittamaan’”
17 se sanoo jälkeenpäin: ”Ja heidän syntejään ja laittomia tekojaan en suinkaan palauta enää mieleeni.”
18 Mutta missä on näiden anteeksianto, siellä ei ole enää uhrilahjaa synnin edestä.
19 Sen tähden, veljet, koska meillä on rohkeutta Jeesuksen veren perusteella pyhään paikkaan vievää pääsytietä varten,
20 jonka hän vihki meille uudeksi ja eläväksi tieksi esiripun, toisin sanoen lihansa, kautta,
21 ja koska meillä on suuri pappi huolehtimassa Jumalan huoneesta,
22 niin käykäämme esiin totuudellisin sydämin täydessä uskon varmuudessa, koska sydämemme on vihmomalla puhdistettu pahasta omastatunnosta ja ruumiimme pesty puhtaalla vedellä.
23 Pitäkäämme kiinni toivomme julkisesta julistamisesta horjumatta, sillä hän, joka lupasi, on uskollinen.
24 Ja ottakaamme huomioon toinen toisemme kannustaaksemme rakkauteen ja hyviin tekoihin,
25 jättämättä yhteen kokoontumistamme, niin kuin muutamilla on tapana, vaan rohkaisten toisiamme, ja sitä enemmän, kuta enemmän näette sen päivän lähestyvän.
26 Sillä jos tahallamme harjoitamme syntiä saatuamme totuuden täsmällisen tuntemuksen, ei ole enää jäljellä uhria syntien edestä,
27 vaan tietty pelottava tuomion odotus ja tulinen kiivaus, joka kuluttaa ne, jotka ovat vastaan.
28 Jokainen, joka on hylännyt Mooseksen lain, kuolee säälittä kahden tai kolmen henkilön todistuksen perusteella.
29 Kuinka paljon ankaramman rangaistuksen luulette sen ansaitsevan, joka on tallannut jalkoihinsa Jumalan Pojan ja pitänyt tavallisen arvoisena liiton veren, jolla hänet pyhitettiin, ja häväissyt ylenkatseellisesti ansaitsemattoman hyvyyden henkeä?
30 Sillä me tunnemme hänet, joka sanoi: ”Minun on kosto; olen maksava takaisin” ja taas: ”Jehova tuomitsee kansansa.”
31 On pelottavaa joutua elävän Jumalan käsiin.
32 Muistakaa kuitenkin jatkuvasti entisiä päiviä, joina te valistetuiksi tultuanne kestitte suuren kamppailun kärsimyksissä,
33 toisinaan ollessanne kuin näyttämöllä sekä häväistysten että ahdistusten alaisina ja toisinaan tullessanne osallisiksi niiden kanssa, jotka kokivat sellaista.
34 Sillä te sekä ilmaisitte myötätuntoa vankilassa olevia kohtaan että suhtauduitte iloiten omaisuutenne ryöstämiseen, koska tiesitte, että teillä itsellänne on parempi ja pysyvä omaisuus.
35 Älkää sen tähden heittäkö pois puhumisen vapauttanne, josta maksetaan suuri palkka.
36 Sillä te tarvitsette kestävyyttä, jotta Jumalan tahdon tehtyänne saisitte lupauksen täyttymyksen.
37 Sillä vielä ”aivan vähän aikaa”, niin ”hän, joka on tulossa, saapuu eikä viivyttele”.
38 ”Mutta minun vanhurskaani tulee elämään uskosta” ja ”jos hän vetäytyy pois, ei sieluni mielly häneen”.
39 Mutta me emme ole sellaisia, jotka vetäytyvät pois tuhoon, vaan sellaisia, joilla on usko sielun elossa säilymiseksi.
heprealaisille 11
11 Usko on sen vakuuttunutta odotusta, mitä toivotaan, selvä osoitus todellisuuksista, vaikka niitä ei nähdä.
2 Sillä sen välityksellä saivat vanhan ajan miehet todistuksen.
3 Uskon vaikutuksesta me havaitsemme, että asiainjärjestelmät pantiin järjestykseen Jumalan sanalla, niin että se, mikä nähdään, on tullut siitä, mikä ei näy.
4 Uskon vaikutuksesta uhrasi Abel Jumalalle suuriarvoisemman uhrin kuin Kain, minkä uskon välityksellä hän sai todistuksen, että hän oli vanhurskas, kun Jumala antoi todistuksen hänen lahjoistaan, ja sen välityksellä hän vielä kuoltuaankin puhuu.
5 Uskon vaikutuksesta siirrettiin Hanok pois, niin ettei hän näkisi kuolemaa, eikä häntä löytynyt mistään, koska Jumala oli siirtänyt hänet pois, sillä ennen pois siirtämistään hän sai todistuksen, että hän oli miellyttänyt Jumalaa hyvin.
6 Sitä paitsi ilman uskoa on mahdotonta miellyttää häntä, sillä Jumalaa lähestyvän täytyy uskoa, että hän on ja että hänestä tulee niiden palkitsija, jotka hartaasti etsivät häntä.
7 Uskon vaikutuksesta osoitti Nooa, kun hänelle oli annettu jumalallinen varoitus siitä, mitä ei vielä nähty, jumalanpelkoa ja rakensi arkin huonekuntansa pelastamiseksi, ja tämän uskon välityksellä hän langetti maailmalle tuomion, ja hänestä tuli uskon mukaisen vanhurskauden perillinen.
8 Uskon vaikutuksesta Abraham kutsun saatuaan totteli lähtemällä paikkaan, joka hänen oli määrä saada perinnöksi, ja hän lähti, vaikkei tiennyt, minne oli menossa.
9 Uskon vaikutuksesta hän asusti muukalaisena lupauksen maassa niin kuin vieraassa maassa ja asui teltoissa Iisakin ja Jaakobin kanssa, jotka olivat hänen ohellaan sen saman lupauksen perillisiä.
10 Sillä hän odotti kaupunkia, jolla on todelliset perustukset, jonka rakentaja ja tekijä on Jumala.
11 Uskon vaikutuksesta sai itse Saarakin voimaa tulla raskaaksi siemenestä, vaikka hän oli ohi ikärajan, koska hän piti uskollisena häntä, joka oli luvannut.
12 Siksi myös yhdestä miehestä, ja ikään kuin kuolleesta, syntyi lapsia niin kuin taivaan tähtiä paljoudeltaan ja kuin hiekkajyväsiä, jotka ovat meren rannalla, lukemattomia.
13 Uskossa nämä kaikki kuolivat, vaikkakaan he eivät saaneet lupausten täyttymystä, mutta he näkivät ne kaukaa ja toivottivat ne tervetulleiksi ja julistivat julkisesti, että he olivat vieraita ja tilapäisasukkaita siinä maassa.
14 Sillä ne, jotka sellaisia sanovat, osoittavat selvästi, että he etsivät hartaasti omaa paikkaansa.
15 Ja kuitenkin jos he olisivat tosiaan muistaneet jatkuvasti sitä paikkaa, josta he olivat lähteneet, heillä olisi ollut tilaisuus palata.
16 Mutta nyt he tavoittelevat parempaa paikkaa, toisin sanoen taivaalle kuuluvaa. Siksi Jumala ei häpeä heitä, tulla kutsutuksi heidän Jumalakseen, sillä hän on valmistanut heille kaupungin.
17 Uskon vaikutuksesta Abraham, kun hänet koeteltiin, ikään kuin uhrasi Iisakin, niin, hän, joka oli ottanut lupaukset iloiten vastaan, yritti uhrata ainosyntyisen poikansa,
18 vaikka hänelle oli sanottu: ”Se, mitä kutsutaan ’sinun siemeneksesi’, tulee Iisakin kautta.”
19 Mutta hän laski, että Jumala kykenisi herättämään hänet kuolleistakin, ja sieltä hän saikin hänet kuvaannollisella tavalla.
20 Uskon vaikutuksesta myös Iisak antoi Jaakobille ja Esaulle tulevaisia koskevan siunauksen.
21 Uskon vaikutuksesta siunasi kuolemaisillaan oleva Jaakob kummankin Joosefin pojista ja palvoi sauvansa päähän nojaten.
22 Uskon vaikutuksesta mainitsi Joosef loppunsa lähetessä Israelin poikien lähdöstä; ja hän antoi luitaan koskevan käskyn.
23 Uskon vaikutuksesta pitivät Mooseksen vanhemmat häntä kätkössä kolme kuukautta hänen syntymänsä jälkeen, koska he näkivät, että lapsukainen oli kaunis, eivätkä he pelänneet kuninkaan määräystä.
24 Uskon vaikutuksesta kieltäytyi Mooses täysikasvuiseksi tultuaan siitä, että häntä kutsuttaisiin faraon tyttären pojaksi,
25 ja valitsi ennemmin osakseen huonon kohtelun Jumalan kansan kanssa kuin synnistä saatavan tilapäisen nautinnon,
26 koska hän piti Kristuksen saamaa häväistystä suurempana rikkautena kuin Egyptin aarteita, sillä hän katsoi kiinteästi kohti palkanmaksua.
27 Uskon vaikutuksesta hän lähti Egyptistä, mutta pelkäämättä kuninkaan suuttumusta, sillä hän pysyi vakaana kuin nähden Hänet, joka on näkymätön.
28 Uskon vaikutuksesta hän oli pannut toimeen pesahin ja veren roiskimisen, jottei tuhooja koskisi heidän esikoisiinsa.
29 Uskon vaikutuksesta he kulkivat Punaisenmeren halki kuin kuivaa maata myöten, mutta uskaltautuessaan siihen egyptiläiset hukkuivat.
30 Uskon vaikutuksesta kaatuivat Jerikon muurit maahan, kun niiden ympäri oli kuljettu seitsemän päivää.
31 Uskon vaikutuksesta ei portto Rahab tuhoutunut niiden kanssa, jotka menettelivät tottelemattomasti, koska hän otti vakoojat rauhaisasti vastaan.
32 Ja mitä minä vielä sanoisin? Sillä minulta loppuu aika, jos kerron edelleen Gideonista, Barakista, Simsonista, Jeftasta, Daavidista sekä Samuelista ja toisista profeetoista,
33 jotka uskon avulla kukistivat valtakuntia taistelussa, toteuttivat vanhurskautta, saivat lupauksia, tukkivat leijonien suut,
34 ehkäisivät tulen voiman, pääsivät miekanterää pakoon, voimistuivat heikkouden tilasta, tulivat urhoollisiksi sodassa, ajoivat pakoon vierasmaalaisten sotajoukot.
35 Naiset saivat takaisin kuolleitaan ylösnousemuksen välityksellä, mutta toisia miehiä kidutettiin, koska he eivät ottaneet vastaan vapautusta millään lunnailla, jotta he saisivat paremman ylösnousemuksen.
36 Niin, toiset kokivat koettelemuksensa ivailuissa ja ruoskinnoissa, vieläpä kahleissa ja vankiloissa.
37 Heitä kivitettiin, heitä koeteltiin, heitä sahattiin kappaleiksi, heitä murhattiin miekalla, he kulkivat lampaannahoissa, vuohennahoissa, samalla kun he olivat puutteessa, ahdistuksessa, huonon kohtelun alaisina,
38 eikä maailma ollut heidän arvoisensa. He vaeltelivat aavikoilla ja vuorilla ja luolissa ja maakuopissa.
39 Ja vaikka nämä kaikki saivat todistuksen uskonsa välityksellä, he eivät saaneet lupauksen täyttymystä,
40 koska Jumala näki ennalta meille jotakin parempaa, jotta heitä ei tehtäisi täydellisiksi ilman meitä.
heprealaisille 12
12 Niinpä siis, koska ympärillämme on näin suuri pilvi todistajia, pankaamme mekin pois jokainen paino ja meidät helposti kietova synti ja juoskaamme kestävinä eteemme asetettu kilpajuoksu,
2 samalla kun katsomme kiinteästi uskomme Pääedustajaan ja Täydellistäjään, Jeesukseen. Sen ilon vuoksi, joka oli asetettu hänen eteensä, hän kesti kidutuspaalun, halveksien häpeää, ja on istunut Jumalan valtaistuimen oikealle puolelle.
3 Ajatelkaa tosiaan tarkoin häntä, joka on kestänyt sellaista vastustavaa puhetta, jota syntiset ovat esittäneet omia etujaan vastaan, jottette väsyisi ja lannistuisi sielussanne.
4 Jatkaessanne kamppailuanne tätä syntiä vastaan ette ole vielä koskaan tehneet vastarintaa verille asti,
5 mutta te olette kokonaan unohtaneet sen kehotuksen, joka puhuttelee teitä poikina: ”Poikani, älä väheksy Jehovalta tulevaa kuria äläkä lannistu, kun hän ojentaa sinua,
6 sillä jota Jehova rakastaa, sitä hän kurittaa; oikeastaan hän ruoskii jokaista, jonka hän ottaa poikanaan vastaan.”
7 Se, mitä kestätte, on kuritukseksi. Jumala kohtelee teitä kuin poikiaan. Sillä mikä poika se on, jota isä ei kurita?
8 Mutta jos olette vailla kuria, josta kaikki ovat tulleet osallisiksi, niin tehän olette aviottomia lapsia ettekä poikia.
9 Lisäksi meillä oli kurittajinamme isät, jotka olivat meidän lihaamme, ja me osoitimme heille kunnioitusta. Eikö meidän tule paljon enemmän alistua hengellisen elämämme Isän alaisuuteen ja elää?
10 Sillä he kurittivat meitä muutamia päiviä varten sen mukaan, mikä heistä näytti hyvältä, mutta hän kurittaa meidän hyödyksemme, jotta voisimme olla osallisia hänen pyhyydestään.
11 Mikään kuri ei tosin nyt näytä olevan ilahduttavaa, vaan tuskallista, mutta jälkeenpäin se tuottaa sen avulla valmennetuille rauhaisaa hedelmää, nimittäin vanhurskautta.
12 Ojentakaa siksi hervonneet kädet ja voimattomat polvet
13 ja tehkää jatkuvasti suoria polkuja jaloillenne, jotta se, mikä on rampa, ei menisi sijoiltaan, vaan pikemminkin paranisi.
14 Pyrkikää rauhaan kaikkien kanssa ja pyhitykseen, jota ilman kukaan ei tule näkemään Herraa,
15 ja valvokaa huolellisesti, ettei keneltäkään riistettäisi Jumalan ansaitsematonta hyvyyttä; ettei mikään myrkyllinen juuri versoisi ja aiheuttaisi levottomuutta ja etteivät monet saastuisi siitä;
16 ettei kukaan olisi haureellinen eikä pyhiä asioita arvostamaton niin kuin Esau, joka yhden aterian vastineeksi antoi pois esikoisoikeutensa.
17 Tehän tiedätte, että jälkeenpäinkin, kun hän tahtoi periä siunauksen, hänet hylättiin, sillä vaikka hän hartaasti etsi mielenmuutosta kyynelin, hän ei löytänyt sille sijaa.
18 Te näet ette ole lähestyneet sitä, mitä voidaan tunnustella ja mikä on sytytetty liekkiin tulella, ettekä tummaa pilveä ja sakeaa pimeyttä ja myrskyä
19 ja trumpetin raiuntaa ja sanojen ääntä, jonka kuultuaan ihmiset anoivat, ettei heille lisättäisi enää sanaakaan.
20 Sillä he eivät voineet kestää tätä käskyä: ”Ja jos jokin eläin koskettaa vuorta, niin se on kivitettävä.”
21 Näytelmä oli myös niin pelottava, että Mooses sanoi: ”Olen peloissani ja vapisen.”
22 Te olette sitä vastoin lähestyneet Siioninvuorta ja elävän Jumalan kaupunkia, taivaallista Jerusalemia, ja myriadeja enkeleitä
23 yleiskokouksessa ja taivaissa kirjattujen esikoisten seurakuntaa ja Jumalaa, kaikkien Tuomaria, ja täydellisiksi tehtyjen vanhurskaiden hengellistä elämää
24 ja Jeesusta, uuden liiton välittäjää, ja vihmontaverta, joka puhuu paremmalla tavalla kuin Abelin veri.
25 Katsokaa, ettette pyydä vapautusta häneltä, joka puhuu. Sillä jos ne eivät päässeet pakoon, jotka pyysivät vapautusta häneltä, joka antoi jumalallista varoitusta maan päällä, niin vielä vähemmän pääsemme me, jos käännymme pois hänestä, joka puhuu taivaista.
26 Silloin hänen äänensä järkytti maata, mutta nyt hän on luvannut sanoen: ”Vielä kerran minä panen liikkeelle, en ainoastaan maata, vaan myös taivaan.”
27 Mutta ilmaus ”vielä kerran” merkitsee sen poistamista, mikä järkkyy, nimittäin sen, mikä on tehtyä, jotta se, mikä ei järky, pysyisi.
28 Siksi, koska me saamme valtakunnan, joka ei voi järkkyä, olkoon meillä jatkuvasti ansaitsematon hyvyys, jonka välityksellä voimme otollisesti suorittaa Jumalalle pyhää palvelusta jumalisessa ja kunnioittavassa pelossa.
29 Sillä meidän Jumalamme on myös kuluttava tuli.
heprealaisille 13
13 Pysyköön teidän veljellinen rakkautenne.
2 Älkää unohtako vieraanvaraisuutta, sillä sitä osoittamalla jotkut ovat tietämättään pitäneet vierainaan enkeleitä.
3 Pitäkää mielessänne vankilakahleissa olevat, ikään kuin olisitte sidottuina heidän kanssaan, ja ne, joita kohdellaan huonosti, koska olette itsekin vielä ruumiissa.
4 Pidettäköön avioliitto kunniassa kaikkien keskuudessa ja aviovuode saastuttamattomana, sillä Jumala tulee tuomitsemaan haureelliset ja avionrikkojat.
5 Olkoon elämäntapanne vailla rahanrakkautta, samalla kun tyydytte siihen, mitä teillä nyt on. Sillä hän on sanonut: ”En missään tapauksessa jätä sinua enkä suinkaan hylkää sinua.”
6 Voimme siten olla rohkealla mielellä ja sanoa: ”Jehova on minun auttajani; en pelkää. Mitä voi ihminen minulle tehdä?”
7 Muistakaa niitä, jotka ottavat johdon teidän keskuudessanne, jotka ovat puhuneet teille Jumalan sanaa, ja tarkastellessanne, millaiseksi heidän käytöksensä osoittautuu, jäljitelkää heidän uskoaan.
8 Jeesus Kristus on sama eilen ja tänään ja ikuisesti.
9 Älkää antako monenlaisten ja vieraiden opetusten temmata itseänne mukaansa, sillä on hyvä, että sydän saa lujuutta ansaitsemattomasta hyvyydestä eikä ruokatarvikkeista, joista niille omistautuneet eivät ole hyötyneet.
10 Meillä on alttari, jolta teltan luona pyhää palvelusta suorittavilla ei ole valtaa syödä.
11 Sillä niiden eläinten ruumiit, joiden veren ylimmäinen pappi vie pyhään paikkaan synnin johdosta, poltetaan leirin ulkopuolella.
12 Siksi Jeesuskin, pyhittääkseen kansan omalla verellään, kärsi portin ulkopuolella.
13 Menkäämme siis hänen luokseen leirin ulkopuolelle kantaen sitä häväistystä, jota hän kantoi,
14 sillä meillä ei ole täällä pysyvää kaupunkia, vaan me etsimme hartaasti tulevaa.
15 Uhratkaamme aina hänen kauttaan Jumalalle ylistysuhria, toisin sanoen niiden huulten hedelmää, jotka julistavat julkisesti hänen nimeään.
16 Sitä paitsi älkää unohtako hyvän tekemistä ja toisten kanssa jakamista, sillä sellaisiin uhreihin Jumala on hyvin mielistynyt.
17 Olkaa tottelevaisia niille, jotka ottavat johdon teidän keskuudessanne, ja olkaa alistuvaisia, sillä he valvovat teidän sielujanne sellaisina, jotka tulevat tekemään tilin, jotta he voisivat tehdä sitä iloiten eikä huokaillen, sillä tämä olisi teille vahingollista.
18 Rukoilkaa jatkuvasti meidän puolestamme, sillä luotamme siihen, että meillä on vilpitön omatunto, koska me tahdomme käyttäytyä rehellisesti kaikessa.
19 Kuitenkin kehotan teitä aivan erityisesti tekemään tämän, jotta minut palautettaisiin teidän luoksenne sitä pikemmin.
20 Mutta rauhan Jumala, joka toi ylös kuolleista suuren lampaiden paimenen, jolla on ikuisen liiton veri, Herramme Jeesuksen,
21 varustakoon teidät kaikella hyvällä tekemään hänen tahtonsa suorittamalla meissä Jeesuksen Kristuksen välityksellä sen, mikä on hyvin mieluista hänen silmissään; hänelle olkoon kunnia aina ja ikuisesti. Aamen.
22 Kehotan nyt teitä, veljet, kestämään tämän rohkaisun sanan, sillä olenhan laatinut teille lyhytsanaisen kirjeen.
23 Ottakaa huomioon, että meidän veljemme Timoteus on päästetty vapaaksi, ja jos hän tulee melko pian, näen teidät hänen kanssaan.
24 Sanokaa terveiseni kaikille niille, jotka ottavat johdon teidän keskuudessanne, ja kaikille pyhille. Italiassa olevat lähettävät teille terveisiä.
25 Ansaitsematon hyvyys olkoon teidän kaikkien kanssa.
jaakobin-kirje 1
1 Jaakob, Jumalan ja Herran Jeesuksen Kristuksen orja, kahdelletoista hajallaan olevalle heimolle: Tervehdys!
2 Pitäkää sitä pelkkänä ilona, veljeni, kun joudutte monenlaisiin koettelemuksiin,
3 koska tiedätte, että tämä uskonne koeteltu laatu saa aikaan kestävyyttä.
4 Mutta antakaa kestävyyden saada työnsä täydelliseksi, jotta olisitte täydelliset ja joka suhteessa terveet ettekä minkään puutteessa.
5 Niinpä jos joltakulta teistä puuttuu viisautta, hän pyytäköön sitä jatkuvasti Jumalalta, sillä hän antaa kaikille anteliaasti ja soimaamatta, ja sitä annetaan hänelle.
6 Mutta pyytäköön jatkuvasti uskossa, lainkaan epäilemättä, sillä se, joka epäilee, on meren aallon kaltainen, jota tuuli ajaa ja jota puhallellaan sinne tänne.
7 Niin, älköön se ihminen luulko saavansa mitään Jehovalta;
8 hän on päättämätön mies, epävakaa kaikilla teillään.
9 Mutta alhainen veli riemuitkoon korotuksestaan
10 ja rikas nöyryytyksestään, sillä hän tulee häviämään niin kuin kasvillisuuden kukka.
11 Sillä aurinko nousee polttavine helteineen ja kuihduttaa kasvillisuuden, ja sen kukka varisee, ja sen ulkonäön kauneus katoaa. Niin lakastuu rikaskin elämänteillään.
12 Onnellinen on se mies, joka kestää jatkuvasti koettelemuksen, sillä hän saa hyväksytyksi tultuaan elämän kruunun, jonka Jehova on luvannut niille, jotka alati rakastavat häntä.
13 Älköön kukaan koettelemuksessa ollessaan sanoko: ”Jumala koettelee minua.” Sillä pahalla ei Jumalaa voida koetella eikä hän itse koettele ketään.
14 Mutta kutakin koetellaan siten, että hänen oma halunsa vetää ja houkuttelee häntä.
15 Kun sitten halu on hedelmöitynyt, se synnyttää synnin; kun synti on vuorostaan suoritettu, se tuottaa kuoleman.
16 Älkää eksykö, rakkaat veljeni.
17 Jokainen hyvä anti ja jokainen täydellinen lahja on ylhäältä, sillä se tulee alas taivaan valojen Isältä, jonka luona ei ole varjon kääntymisen vaihtelua.
18 Koska hän tahtoi, niin hän tuotti meidät totuuden sanalla ollaksemme eräs hänen luomustensa ensi hedelmä.
19 Tietäkää tämä, rakkaat veljeni. Jokaisen ihmisen täytyy olla nopea kuulemaan, hidas puhumaan, hidas vihastumaan,
20 sillä miehen vihastus ei toteuta Jumalan vanhurskautta.
21 Pankaa siksi pois kaikki saastaisuus ja se, mikä on liiallista, pahuus, ja ottakaa lempeästi vastaan sen sanan juurruttaminen, joka voi pelastaa sielunne.
22 Tulkaa kuitenkin sanan tekijöiksi eikä vain kuulijoiksi, niin että pettäisitte itsenne väärällä järkeilyllä.
23 Sillä jos joku on sanan kuulija eikä tekijä, niin hän on kuin mies, joka katselee luonnollisia kasvojaan peilistä.
24 Sillä hän katsoo itseään ja menee pois ja unohtaa heti, millainen hän on.
25 Mutta joka kiinnittää katseensa vapauteen kuuluvaan täydelliseen lakiin ja pysyy siinä, se tulee olemaan onnellinen tekemisessään, koska hänestä ei ole tullut unohtavaa kuulijaa, vaan työn tekijä.
26 Jos joku mielestään noudattaa jotakin palvontamuotoa eikä kuitenkaan pidä kieltään kurissa, vaan pettää edelleen omaa sydäntään, niin hänen palvontamuotonsa on turha.
27 Palvontamuoto, joka on Jumalamme ja Isämme näkökannalta puhdas ja saastumaton, on tämä: orvoista ja leskistä huolehtiminen heidän ahdistuksessaan ja itsensä suojeleminen maailman tahroilta.
jaakobin-kirje 2
2 Veljeni, ette kai puolueellisin teoin pidä kiinni Herramme Jeesuksen Kristuksen, kirkkautemme, uskosta?
2 Sillä jos kokoukseenne tulee mies kultasormuksia sormissaan ja loistavissa vaatteissa, mutta tulee myös köyhä likaisissa vaatteissa,
3 ja kuitenkin te katsotte suosiollisesti loistavissa vaatteissa olevaa ja sanotte: ”Istu sinä tähän hyvälle paikalle” ja köyhälle sanotte: ”Seiso sinä” tai: ”Istu tuohon alas jalkajakkarani viereen”,
4 niin eikö teillä ole luokkaeroja keskuudessanne ja eikö teistä ole tullut tuomareita, jotka langettavat pahoja päätöksiä?
5 Kuunnelkaa, rakkaat veljeni. Eikö Jumala valinnut ne, jotka ovat maailman kannalta köyhiä, olemaan rikkaita uskossa ja sen valtakunnan perillisiä, jonka hän lupasi häntä rakastaville?
6 Te olette kuitenkin häpäisseet köyhää. Eivätkö rikkaat sorra teitä, ja eivätkö he raahaa teitä tuomioistuimien eteen?
7 Eivätkö he rienaa sitä hyvää nimeä, jonka mukaan teitä on kutsuttu?
8 Jos te nyt pidätte tapananne panna täytäntöön kuninkaallisen lain tämän raamatunkohdan mukaan: ”Sinun on rakastettava lähimmäistäsi niin kuin itseäsi”, niin teette varsin hyvin.
9 Mutta jos te jatkuvasti osoitatte puolueellisuutta, niin teette syntiä, sillä laki ojentaa teitä rikkojina.
10 Sillä se, joka noudattaa koko Lakia, mutta ottaa harha-askeleen yhdessä kohdassa, on tullut rikkoneeksi kaikkia kohtia vastaan.
11 Sillä hän, joka sanoi: ”Et saa tehdä aviorikosta”, sanoi myös: ”Et saa murhata.” Jos et teekään aviorikosta, mutta murhaat, niin sinusta on tullut lain rikkoja.
12 Puhukaa jatkuvasti siten ja tehkää jatkuvasti siten kuin ne, jotka vapaan kansan laki tulee tuomitsemaan.
13 Sillä se, joka ei harjoita armoa, saa tuomionsa ilman armoa. Armo on voitonriemuinen tuomion rinnalla.
14 Mitä hyötyä siitä on, veljeni, jos joku sanoo, että hänellä on uskoa, mutta hänellä ei ole tekoja? Ei kai se usko voi häntä pelastaa?
15 Jos joku veli tai sisar on alastomana ja sen päivän ruokaa vailla
16 ja silti joku teistä sanoo heille: ”Menkää rauhassa, pysytelkää lämpiminä ja hyvin ravittuina”, mutta ette anna heille heidän ruumiinsa tarpeita, niin mitä hyötyä siitä on?
17 Samoin uskokin, jos sillä ei ole tekoja, on itsessään kuollut.
18 Kuitenkin joku sanoo: ”Sinulla on uskoa, ja minulla on tekoja. Näytä minulle uskosi ilman tekoja, niin minä näytän uskoni sinulle teoillani.”
19 Sinähän uskot, että on yksi Jumala? Teet varsin hyvin. Mutta demonitkin uskovat – ja vapisevat.
20 Mutta haluatko tietää, oi tyhjänpäiväinen ihminen, että usko ilman tekoja on toimeton?
21 Eikö Abraham, meidän isämme, julistettu vanhurskaaksi teoista, kun hän oli uhrannut poikansa Iisakin alttarilla?
22 Sinä näet, että hänen uskonsa vaikutti hänen tekojensa mukana ja hänen uskonsa täydellistyi hänen teoistaan,
23 ja se raamatunkohta täyttyi, joka sanoo: ”Abraham uskoi Jehovaan, ja se luettiin hänelle vanhurskaudeksi”, ja häntä kutsuttiin ”Jehovan ystäväksi”.
24 Te näette, että ihminen julistetaan vanhurskaaksi teoista eikä ainoastaan uskosta.
25 Eikö samalla tavoin portto Rahabkin julistettu vanhurskaaksi teoista, kun hän oli ottanut sanansaattajat vieraanvaraisesti vastaan ja lähettänyt heidät pois toista tietä?
26 Tosiaan, niin kuin ruumis ilman henkeä on kuollut, niin myös usko ilman tekoja on kuollut.
jaakobin-kirje 3
3 Teistä ei pitäisi monien tulla opettajiksi, veljeni, koska tiedätte, että me tulemme saamaan raskaamman tuomion.
2 Sillä me kaikki kompastumme monta kertaa. Jos joku ei kompastu sanassa, niin hän on täydellinen mies ja kykenee pitämään kurissa myös koko ruumiinsa.
3 Jos panemme suitset hevosten suuhun, jotta ne tottelisivat meitä, niin voimme ohjata myös niiden koko ruumista.
4 Katso! Laivojakin, vaikka ne ovat niin suuria ja kovien tuulten ajamia, ohjataan hyvin pienellä peräsimellä minne perämiehen mieli haluaa.
5 Niin on kielikin pieni jäsen ja silti kerskailee suuria. Katso! Kuinka pieni tuli tarvitaankaan niin suuren metsän sytyttämiseen!
6 Kielikin on tuli. Kieli on jäsentemme joukossa epävanhurskauden maailmana, sillä se tahraa koko ruumiin ja sytyttää luonnollisen elämän pyörän liekkiin ja syttyy itse liekkiin Gehennasta.
7 Sillä jokainen villieläinten sekä lintujen ja ryömivien eläinten ja merieläinten laji on ihmiskunnan kesytettävissä ja onkin sen kesyttämä.
8 Mutta kieltä ei kukaan ihmisistä voi kesyttää. Se on levoton ja vahingollinen, täynnä kuoleman tuottavaa myrkkyä.
9 Me siunaamme sillä Jehovaa, niin, Isää, ja kuitenkin kiroamme sillä ihmisiä, jotka ovat syntyneet ”Jumalan kaltaisiksi”.
10 Samasta suusta tulee esiin siunaus ja kirous. Ei ole paikallaan, veljeni, että tämä jatkuu tällä tavoin.
11 Ei kai lähde pulppua samasta lähteensilmästä makeaa ja karvasta?
12 Veljeni, ei kai viikunapuu voi tuottaa oliiveja tai viiniköynnös viikunoita? Ei liioin suolainen vesi voi tuottaa makeaa vettä.
13 Kuka on viisas ja ymmärtäväinen teidän keskuudessanne? Tuokoon hän hyvästä käytöksestään näkyviin tekonsa viisauteen kuuluvalla lempeydellä.
14 Mutta jos teillä on katkeraa mustasukkaisuutta ja riidanhalua sydämessänne, niin älkää kerskailko älkääkä valehdelko totuutta vastaan.
15 Tämä ei ole sitä viisautta, joka tulee ylhäältä, vaan maallista, eläimellistä, demonista.
16 Sillä missä on mustasukkaisuutta ja riidanhalua, siellä on epäjärjestystä ja kaikkea pahaa.
17 Mutta ylhäältä tuleva viisaus on ennen kaikkea siveellisesti puhdas, sitten rauhaisa, järkevä, altis tottelemaan, täynnä armoa ja hyviä hedelmiä, se ei tee puolueellisia erotuksia eikä ole ulkokultainen.
18 Lisäksi rauhaa rakentaville kylvetään rauhallisissa olosuhteissa vanhurskauden hedelmän siemen.
jaakobin-kirje 4
4 Mistä ovat peräisin sodat ja mistä taistelut teidän keskuudessanne? Eivätkö tästä: teidän aistillisen nautinnon haluistanne, jotka sotivat ruumiinjäsenissänne?
2 Te haluatte, eikä teillä kuitenkaan ole. Te murhaatte ja himoitsette jatkuvasti ettekä kuitenkaan voi saada. Te taistelette ja käytte sotaa jatkuvasti. Teillä ei ole, koska ette pyydä.
3 Te pyydätte ettekä kuitenkaan saa, koska te pyydätte väärään tarkoitukseen, kuluttaaksenne sen aistillisen nautinnon haluissanne.
4 Avionrikkojat, ettekö tiedä, että ystävyys maailman kanssa on vihollisuutta Jumalan kanssa? Joka siis haluaa olla maailman ystävä, se asettuu Jumalan viholliseksi.
5 Vai näyttääkö teistä siltä, että Raamattu suotta sanoo: ”Kateuteen taipuvaisena kaipailee se henki, joka on asettunut meihin asumaan”?
6 Ansaitsematon hyvyys, jonka hän antaa, on kuitenkin suurempi. Siksi sanotaan: ”Jumala vastustaa pöyhkeitä, mutta suo ansaitsematonta hyvyyttä nöyrille.”
7 Alistukaa sen tähden Jumalan alaisuuteen, mutta vastustakaa Panettelijaa, niin hän pakenee teistä.
8 Lähestykää Jumalaa, niin hän lähestyy teitä. Puhdistakaa kätenne, te syntiset, ja tehkää sydämenne puhtaiksi, te epäröivät.
9 Tehkää tilaa kurjuudelle ja surkaa ja itkekää. Muuttukoon teidän naurunne suruksi ja ilonne alakuloisuudeksi.
10 Nöyrtykää Jehovan silmissä, niin hän korottaa teidät.
11 Lakatkaa puhumasta toisianne vastaan, veljet. Se joka puhuu veljeä vastaan tai tuomitsee veljensä, puhuu lakia vastaan ja tuomitsee lain. Mutta jos tuomitset lain, niin et ole lain noudattaja, vaan tuomari.
12 Yksi on lainsäätäjä ja tuomari, hän, joka kykenee pelastamaan ja tuhoamaan. Mutta mikä sinä olet tuomitsemaan lähimmäistäsi?
13 Kuulkaa nyt, te jotka sanotte: ”Tänään tai huomenna matkustamme tähän kaupunkiin ja vietämme siellä vuoden ja ryhdymme liiketoimiin ja saamme voittoa”,
14 koska ette tiedä, mitä elämänne on huomenna. Sillä te olette usvaa, joka hetkisen näkyy ja sitten häipyy.
15 Sen sijaan teidän pitäisi sanoa: ”Jos Jehova tahtoo, niin me elämme ja myös teemme tämän tai tuon.”
16 Mutta nyt te ylpeilette suuriluuloisessa kerskailussanne. Kaikki sellainen ylpeily on pahaa.
17 Sen tähden jos joku tietää, miten tehdä sitä, mikä on oikein, eikä kuitenkaan tee sitä, niin se on hänelle synti.
jaakobin-kirje 5
5 Kuulkaa nyt, te rikkaat, itkekää, parkukaa kurjuuttanne, joka on teille tulossa.
2 Teidän rikkautenne on mädännyt, ja teidän päällysvaippanne ovat tulleet koin syömiksi.
3 Teidän kultanne ja hopeanne ovat kokonaan ruostuneet, ja niiden ruoste tulee olemaan todistajana teitä vastaan ja syömään teidän lihanne. Kuin tulta te olette keränneet viimeisinä päivinä.
4 Katso! Peltonne korjanneiden työntekijöiden palkka, jonka olette pidättäneet, huutaa jatkuvasti, ja korjaajien avunhuudot ovat tulleet armeijoiden Jehovan korviin.
5 Olette eläneet ylellisyydessä maan päällä ja tavoitelleet aistillista nautintoa. Olette lihottaneet sydämenne teurastuspäivänä.
6 Olette tuominneet syylliseksi, olette murhanneet vanhurskaan. Eikö hän vastusta teitä?
7 Osoittakaa siis kärsivällisyyttä, veljet, Herran läsnäoloon asti. Katso! Maanviljelijä odottelee maan kallisarvoista hedelmää osoittaen kärsivällisyyttä sen suhteen, kunnes hän saa varhaissateen ja myöhäissateen.
8 Osoittakaa tekin kärsivällisyyttä; tehkää sydämenne lujiksi, sillä Herran läsnäolo on tullut lähelle.
9 Älkää huokailko toisianne vastaan, veljet, jottei teitä tuomittaisi. Katso! Tuomari seisoo ovien edessä.
10 Veljet, ottakaa pahan kärsimisen ja kärsivällisyyden osoittamisen malliksi profeetat, jotka puhuivat Jehovan nimessä.
11 Katso! Me sanomme onnellisiksi niitä, jotka ovat kestäneet. Olette kuulleet Jobin kestävyydestä ja olette nähneet Jehovan antaman tuloksen, että Jehova on hyvin hellä kiintymyksessään ja armollinen.
12 Mutta ennen kaikkea, veljeni, älkää enää vannoko, älkää taivaan älkääkä maan kautta älkääkä millään muullakaan valalla. Merkitköön teillä sitä vastoin kyllä ’kyllä’ ja ei ’ei’, jottette joudu tuomion alaisiksi.
13 Kärsiikö joku keskuudessanne pahaa? Hän jatkakoon rukoilemista. Onko joku hyvällä mielellä? Hän laulakoon psalmeja.
14 Onko joku keskuudessanne sairas? Hän kutsukoon luokseen seurakunnan vanhimmat, ja he rukoilkoot hänen edestään sivellen häneen öljyä Jehovan nimessä.
15 Ja uskon rukous tekee huonovointisen terveeksi, ja Jehova nostaa hänet ylös. Ja jos hän on tehnyt syntejä, niin hänelle annetaan anteeksi.
16 Tunnustakaa sen tähden avoimesti syntinne toisillenne ja rukoilkaa toistenne puolesta, jotta paranisitte. Vanhurskaan rukouksessa, kun se on vaikuttamassa, on paljon voimaa.
17 Elia oli ihminen, jolla oli samanlaiset tunteet kuin meilläkin, ja kuitenkin hän rukoilemalla rukoili, ettei sataisi, eikä maan päälle satanut kolmeen vuoteen ja kuuteen kuukauteen.
18 Ja hän rukoili taas, ja taivas antoi sateen ja maa tuotti hedelmänsä.
19 Veljeni, jos joku teistä eksyy totuudesta ja toinen käännyttää hänet takaisin,
20 niin tietäkää, että joka käännyttää syntisen takaisin hänen tiensä erheestä, pelastaa hänen sielunsa kuolemasta ja peittää paljon syntejä.
1 pietarin-kirje 1
1 Pietari, Jeesuksen Kristuksen apostoli, tilapäisasukkaille, jotka ovat hajallaan Pontoksessa, Galatiassa, Kappadokiassa, Aasiassa ja Bithyniassa, niille jotka on valittu
2 Jumalan, Isän, edeltätietämyksen mukaan, hengellä pyhittäen, sitä varten että he olisivat tottelevaisia ja Jeesuksen Kristuksen verellä vihmottuja: Karttukoon teille ansaitsematonta hyvyyttä ja rauhaa.
3 Siunattu olkoon meidän Herramme Jeesuksen Kristuksen Jumala ja Isä, sillä suuren armonsa mukaan hän synnytti meidät uudelleen elävään toivoon Jeesuksen Kristuksen kuolleista nousemisen välityksellä,
4 turmeltumattomaan ja saastumattomaan ja kuihtumattomaan perintöön. Se on varattuna taivaissa teitä varten,
5 joita varjellaan Jumalan voimalla siihen pelastukseen kohdistuvan uskon avulla, joka on valmis paljastettavaksi viimeisenä ajanjaksona.
6 Tästä te iloitsette suuresti, vaikka monenlaiset koettelemukset ovatkin, jos niin täytyy olla, vähäksi aikaa nykyään murehduttaneet teitä,
7 jotta uskonne koeteltu laatu, paljon suuriarvoisempi kuin kulta, joka tuhoutuu huolimatta siitä että se koetellaan tulella, todettaisiin ylistyksen ja kirkkauden ja kunnian aiheeksi Jeesuksen Kristuksen ilmestymisessä.
8 Vaikka ette ole koskaan nähneet häntä, niin te rakastatte häntä. Vaikka ette katsele häntä nykyään, silti te uskotte häneen ja iloitsette suuresti sanomattomalla ja kirkastuneella ilolla,
9 kun saatte osaksenne uskonne lopputuloksen, sielunne pelastuksen.
10 Juuri tätä pelastusta tiedustelivat ahkerasti ja tutkivat huolellisesti ne profeetat, jotka profetoivat teille tarkoitetusta ansaitsemattomasta hyvyydestä.
11 He tutkivat jatkuvasti, mihin erityiseen aikaan tai millaiseen aikaan heissä oleva henki Kristuksesta viittasi, kun se todisti etukäteen Kristukselle koituvista kärsimyksistä ja niiden jälkeen seuraavasta kirkkaudesta.
12 Heille paljastettiin, että he eivät palvelleet itseään vaan teitä niillä asioilla, jotka on nyt ilmoitettu teille niiden välityksellä, jotka ovat julistaneet teille hyvää uutista taivaasta lähetetyn pyhän hengen avulla. Juuri näihin asioihin enkelit haluavat kiinnittää katseensa.
13 Terästäkää siksi mielenne toimintaan, pysykää täysin järkevinä; pankaa toivonne siihen ansaitsemattomaan hyvyyteen, joka teille tuodaan Jeesuksen Kristuksen ilmestymisessä.
14 Tottelevaisina lapsina älkää enää muovautuko niiden halujen mukaan, joita teillä ennen oli tietämättömyydessänne,
15 vaan sen Pyhän mukaan, joka teidät kutsui, tulkaa tekin kaikessa käytöksessänne pyhiksi,
16 koska on kirjoitettu: ”Teidän on oltava pyhiä, koska minä olen pyhä.”
17 Lisäksi jos huudatte avuksenne Isää, joka tuomitsee puolueettomasti kunkin työn mukaan, niin vaeltakaa peläten muukalaisuutenne aikana.
18 Sillä te tiedätte, ettei teitä vapautettu millään turmeltuvalla, hopealla tai kullalla, esi-isiltänne perinteenä saamastanne hedelmättömästä käyttäytymismuodosta,
19 vaan kallisarvoisella verellä, niin kuin virheettömän ja tahrattoman karitsan, nimittäin Kristuksen.
20 Tosin hän oli edeltä tunnettu ennen maailman perustamista, mutta hänet tehtiin ilmeiseksi aikojen lopussa teidän tähtenne,
21 jotka hänen kauttaan uskotte Jumalaan, joka herätti hänet kuolleista ja antoi hänelle kirkkauden, niin että teidän uskonne ja toivonne olisi Jumalassa.
22 Kun nyt olette puhdistaneet sielunne tottelevaisuudellanne totuutta kohtaan, minkä tuloksena on veljellinen kiintymys, jossa ei ole ulkokultaisuutta, rakastakaa toisianne hellittämättömän hartaasti sydämestä.
23 Sillä teidät on synnytetty uudelleen, ei turmeltuvasta vaan turmeltumattomasta tuottavasta siemenestä, elävän ja pysyvän Jumalan sanan välityksellä.
24 Sillä ”kaikki liha on kuin ruoho, ja kaikki sen loisto on kuin ruohon kukinta; ruoho kuihtuu, ja kukka varisee,
25 mutta Jehovan sana pysyy ikuisesti”. Tämä onkin se ”sana”, tämä mikä on julistettu teille hyvänä uutisena.
1 pietarin-kirje 2
2 Pankaa siis pois kaikki pahuus ja kaikki petollisuus ja ulkokultaisuus ja kateus ja kaikenlainen parjaaminen,
2 ja kehittäkää kuin vastasyntyneet pienokaiset kaipaus sanan väärentämättömään maitoon, jotta sen avulla kasvaisitte pelastukseen,
3 edellyttäen että olette maistaneet, että Herra on huomaavainen.
4 Tullessanne hänen luokseen niin kuin elävän kiven luokse, joka tosin on ihmisten hylkäämä, mutta Jumalan edessä valittu, kallisarvoinen,
5 rakennutte itsekin elävinä kivinä hengelliseksi huoneeksi, pyhäksi papistoksi, uhraamaan hengellisiä uhreja, jotka ovat otollisia Jumalalle Jeesuksen Kristuksen välityksellä.
6 Sillä Raamatussa sanotaan: ”Katso! Minä lasken Siioniin kiven, valitun, peruskulmakiven, kallisarvoisen, eikä kukaan, joka uskoo siihen, tule suinkaan pettymään.”
7 Teille hän on sen tähden kallisarvoinen, koska olette uskovia, mutta niille, jotka eivät usko,”sama kivi, jonka rakentajat hylkäsivät, on tullut pääkulmakiveksi”
8 ja ”kompastuskiveksi ja loukkauskallioksi”. Nämä kompastuvat, koska he eivät tottele sanaa. Juuri tähän heidät pantiinkin.
9 Mutta te olette ”valittu suku, kuninkaallinen papisto, pyhä kansakunta, erikoisomaisuudeksi otettu kansa julistaaksenne laajalti sen oivallisuuksia”, joka kutsui teidät pimeydestä ihmeelliseen valoonsa.
10 Sillä kerran te ette olleet kansa, mutta nyt olette Jumalan kansa; te olitte niitä, joille ei ollut osoitettu armoa, mutta nyt olette niitä, joille on osoitettu armoa.
11 Rakkaat, kehotan teitä niin kuin muukalaisia ja tilapäisasukkaita karttamaan lihallisia haluja, jotka juuri sotivat sielua vastaan.
12 Säilyttäkää käytöksenne hyvänä kansakuntien keskuudessa, jotta he siinä, missä he puhuvat teitä vastaan kuin olisitte pahantekijöitä, teidän hyvien tekojenne johdosta, joiden silminnäkijöitä he ovat, kirkastaisivat Jumalaa hänen tarkastuspäivänään.
13 Alistukaa Herran takia kaiken ihmisten luoman alaisuuteen: niin hyvin kuninkaan, joka on ylempi,
14 kuin käskynhaltijoiden, jotka hän on lähettänyt määräämään rangaistuksen pahantekijöille, mutta kiittämään hyväntekijöitä.
15 Sillä sellainen on Jumalan tahto, että te hyvää tekemällä vaientaisitte järjettömien ihmisten tietämättömän puheen.
16 Olkaa kuin vapaat, mutta säilyttäkää vapautenne, ei pahuuden verhona, vaan kuin Jumalan orjat.
17 Kunnioittakaa kaikenlaisia ihmisiä, rakastakaa koko veljesseuraa, pelätkää Jumalaa, kunnioittakaa kuningasta.
18 Olkoot palvelijat omistajilleen alamaisia kaikkea asianmukaista pelkoa osoittaen, ei vain hyville ja järkeville, vaan myös niille, joita on vaikea miellyttää.
19 Sillä jos joku omantunnon vuoksi Jumalan edessä kestää murheiden alaisena ja kärsii epäoikeudenmukaisesti, niin se on mieluista.
20 Sillä mitä ansiokasta siinä on, jos kestätte, kun teette syntiä ja teitä lyödään? Mutta jos kestätte, kun teette hyvää ja kärsitte, niin se on mieluista Jumalan edessä.
21 Tähän vaellukseenhan teidät kutsuttiin, koska Kristuskin kärsi teidän puolestanne ja jätti teille mallin seurataksenne tarkoin hänen askeleitaan.
22 Hän ei tehnyt syntiä, eikä hänen suustaan tavattu petosta.
23 Kun häntä herjattiin, hän ei ryhtynyt herjaamaan takaisin. Kun hän kärsi, hän ei ryhtynyt uhkailemaan, vaan jätti aina itsensä sen huomaan, joka tuomitsee vanhurskaasti.
24 Hän itse kantoi meidän syntimme omassa ruumiissaan paaluun, jotta pääsisimme eroon synneistä ja eläisimme vanhurskaudelle. Ja ”hänen haavansa paransivat teidät”.
25 Sillä te olitte kuin lampaat eksyksissä, mutta nyt te olette palanneet sielunne paimenen ja valvojan luo.
1 pietarin-kirje 3
3 Samalla tavoin te vaimot, olkaa alamaisia omalle miehellenne, jotta jos jotkut eivät tottele sanaa, heidät voitettaisiin sanatta vaimonsa käytöksellä,
2 koska he ovat olleet teidän siveellisesti puhtaan käytöksenne sekä syvän kunnioituksenne silminnäkijöitä.
3 Ja älköön teidän kaunistuksenne olko ulkonaista hiusten palmikointia ja kultakoristeiden yllenne panemista tai päällysvaippojen käyttämistä,
4 vaan olkoon se sydämen salainen ihminen sen hiljaisen ja lempeän hengen turmeltumattomassa puvussa, joka on suuriarvoinen Jumalan silmissä.
5 Sillä niin ennenkin pyhät naiset, jotka panivat toivonsa Jumalaan, kaunistivat itseään omalle miehelleen alamaisina,
6 kuten Saaralla oli tapana totella Abrahamia ja kutsua häntä ”herraksi”. Ja teistä on tullut hänen lapsiaan, edellyttäen että teette jatkuvasti hyvää ettekä pelkää mitään kauhun aihetta.
7 Te aviomiehet, asukaa jatkuvasti samalla tavoin heidän kanssaan tiedon mukaan ja osoittakaa heille kunniaa niin kuin heikommalle astialle, naispuoliselle, koska tekin olette heidän kanssaan elämän ansaitsemattoman suosion perillisiä, jotta rukouksenne eivät estyisi.
8 Lopuksi: olkaa kaikki samanmielisiä, myötäeläviä, veljellistä kiintymystä osoittavia, hellän sääliväisiä, nöyrämielisiä;
9 älkää maksako takaisin pahaa pahalla tai herjausta herjauksella, vaan päinvastoin suokaa siunaus, koska teidät kutsuttiin tähän vaellukseen, jotta perisitte siunauksen.
10 Sillä ”joka tahtoo rakastaa elämää ja nähdä hyviä päiviä, pidättäköön kielensä pahasta ja huulensa puhumasta petosta,
11 ja kääntyköön pois pahasta ja tehköön hyvää, etsiköön rauhaa ja pyrkiköön siihen.
12 Sillä Jehovan silmät ovat kohdistettuina vanhurskaisiin ja hänen korvansa heidän rukoukseensa, mutta Jehovan kasvot ovat pahaa tekeviä vastaan.”
13 Kuka on tosiaan se mies, joka tekee teille pahaa, jos tulette palavan innokkaiksi sen puolesta, mikä on hyvää?
14 Mutta vaikka kärsisittekin vanhurskauden vuoksi, niin olette onnellisia. Älkää kuitenkaan pelätkö heidän pelkonsa kohdetta älkääkä kiihtykö,
15 vaan pyhittäkää Kristus Herrana sydämessänne ja olkaa aina valmiit puolustautumaan jokaisen edessä, joka vaatii teiltä teissä olevan toivon perustetta, mutta tehkää se lempeämielisesti ja osoittaen syvää kunnioitusta.
16 Säilyttäkää hyvä omatunto, niin että erityisesti siinä, missä teitä vastaan puhutaan, ne, jotka puhuvat väheksyvästi teidän hyvästä käytöksestänne Kristuksen yhteydessä, joutuisivat häpeään.
17 Sillä parempi on kärsiä sen takia että teette hyvää, jos Jumalan tahto sitä toivoo, kuin sen takia että teette pahaa.
18 Kuolihan Kristuskin kerran kaikiksi ajoiksi syntien johdosta, vanhurskas epävanhurskaiden puolesta, johdattaakseen teidät Jumalan luo, hän joka saatettiin kuolemaan lihassa mutta tehtiin eläväksi hengessä.
19 Tässä tilassa hän myös meni ja saarnasi vankilassa oleville hengille,
20 jotka olivat kerran olleet tottelemattomia, kun Jumalan kärsivällisyys odotti Nooan päivinä, jolloin rakennettiin arkkia, jossa muutamat, toisin sanoen kahdeksan sielua, vietiin turvallisesti veden läpi.
21 Se, mikä vastaa tätä, nimittäin kaste (ei lihan saastan poistaminen, vaan hyvän omantunnon pyytäminen Jumalalta), pelastaa nyt myös teidät Jeesuksen Kristuksen ylösnousemuksen välityksellä.
22 Hän on Jumalan oikealla puolella, sillä hän meni taivaaseen, ja enkelit ja vallat ja voimat tehtiin hänelle alamaisiksi.
1 pietarin-kirje 4
4 Koska siis Kristus kärsi lihassa, aseistautukaa tekin samalla mielenlaadulla, sillä se, joka on kärsinyt lihassa, on luopunut synneistä,
2 jottei hän eläisi lihassa jäljellä olevaa aikaansa enää ihmisten haluja varten, vaan Jumalan tahtoa varten.
3 Sillä riittää, että kuluneen ajan olette toteuttaneet kansakuntien tahtoa kulkiessanne irstaissa teoissa, himoissa, liiallisessa viininkäytössä, mässäilyissä, juomingeissa ja lainvastaisessa epäjumalanpalveluksessa.
4 Koska ette enää juokse heidän kanssaan tähän suuntaan samaan irstailun lätäkköön, he oudoksuvat ja herjaavat teitä jatkuvasti.
5 Mutta he tulevat tekemään tilin sille, joka on valmis tuomitsemaan eläviä ja kuolleita.
6 Tätä vartenhan hyvä uutinen julistettiin kuolleillekin, jotta heidät tuomittaisiin lihaan nähden ihmisten näkökannalta, mutta jotta he eläisivät henkeen nähden Jumalan näkökannalta.
7 Mutta kaiken loppu on tullut lähelle. Olkaa sen tähden tervemieliset, ja olkaa valppaat rukousten suhteen.
8 Olkoon teillä ennen kaikkea hellittämättömän harras rakkaus toisianne kohtaan, sillä rakkaus peittää paljon syntejä.
9 Olkaa vieraanvaraisia toisianne kohtaan napisematta.
10 Siinä määrin kuin kukin on jotakin lahjaa saanut, käyttäkää sitä toistenne palvelemiseen Jumalan monenlaisilla tavoilla ilmaistun ansaitsemattoman hyvyyden hyvinä taloudenhoitajina.
11 Jos joku puhuu, puhukoon niin kuin Jumalan pyhiä julistuksia; jos joku palvelee, palvelkoon riippuvaisena siitä voimasta, jonka Jumala antaa, jotta Jumala tulisi kaikessa kirkastetuksi Jeesuksen Kristuksen kautta. Kunnia ja väkevyys ovat hänen aina ja ikuisesti. Aamen.
12 Rakkaat, älkää oudoksuko keskuudessanne olevaa paloa, joka tapahtuu teille koettelemukseksi, ikään kuin teille sattuisi jotakin outoa.
13 Päinvastoin iloitkaa jatkuvasti, koskapa olette osallisia Kristuksen kärsimyksiin, jotta voisitte iloita ja riemuita myös hänen kirkkautensa ilmestymisen aikana.
14 Jos teitä häväistään Kristuksen nimen vuoksi, niin olette onnellisia, koska kirkkauden henki, niin, Jumalan henki, lepää teidän päällänne.
15 Älköön kuitenkaan kukaan teistä kärsikö murhaajana tai varkaana tai pahantekijänä tai sellaisena, joka puuttuu toisten asioihin.
16 Mutta jos hän kärsii kristittynä, älköön hävetkö, vaan kirkastakoon jatkuvasti Jumalaa tässä nimessä.
17 Sillä on määräaika, jona tuomio alkaa Jumalan huoneesta. Mutta jos se alkaa ensiksi meistä, niin mikä on niiden loppu, jotka eivät tottele Jumalan hyvää uutista?
18 ”Ja jos vanhurskas pelastuu vaivoin, niin missä onkaan nähtävillä jumalaton ja syntinen?”
19 Jättäkööt siis myös ne, jotka kärsivät sopusoinnussa Jumalan tahdon kanssa, jatkuvasti sielunsa uskollisen Luojan huomaan tehdessään hyvää.
1 pietarin-kirje 5
5 Sen tähden annan keskuudessanne oleville vanhimmille tämän kehotuksen, sillä minäkin olen vanhin kuten he ja Kristuksen kärsimysten todistaja, vieläpä siitä kirkkaudestakin osallinen, joka on tuleva ilmi:
2 Paimentakaa huolenpidossanne olevaa Jumalan laumaa, ei pakosta, vaan halukkaasti, eikä epärehellisen voiton rakkaudesta, vaan alttiisti,
3 eikä herroina halliten niitä, jotka ovat Jumalan perintö, vaan tulemalla laumalle esimerkeiksi.
4 Ja kun ylipaimen on tehty ilmeiseksi, te saatte kirkkauden kuihtumattoman kruunun.
5 Samalla tavoin te nuoremmat miehet, olkaa alamaiset vanhemmille miehille. Mutta vyöttäytykää kaikki nöyrämielisyyteen toisianne kohtaan, sillä Jumala vastustaa pöyhkeitä, mutta suo ansaitsematonta hyvyyttä nöyrille.
6 Nöyrtykää sen tähden Jumalan väkevän käden alle, jotta hän korottaisi teidät aikanaan,
7 samalla kun heitätte kaiken huolenne hänelle, sillä hän huolehtii teistä.
8 Pysykää järkevinä, olkaa valppaat. Teidän vastustajanne, Panettelija, vaeltaa ympäri niin kuin karjuva leijona etsien kenet niellä.
9 Mutta asennoitukaa häntä vastaan vahvoina uskossa, koska tiedätte, että samoja kärsimyksiä aiheutetaan koko veljesseurallenne maailmassa.
10 Mutta hetkisen kärsittyänne kaiken ansaitsemattoman hyvyyden Jumala, joka on kutsunut teidät ikuiseen kirkkauteensa Kristuksen yhteydessä, saattaa itse päätökseen valmennuksenne, hän tekee teidät lujiksi, hän tekee teidät vahvoiksi.
11 Hänen olkoon väkevyys ikuisesti. Aamen.
12 Olen kirjoittanut teille harvoin sanoin Silvanuksen välityksellä, uskollisen veljen, jollaisena häntä pidän, antaakseni rohkaisua ja hartaan todistuksen, että tämä on Jumalan todellista ansaitsematonta hyvyyttä, jossa pysykää lujina.
13 Se, joka on Babylonissa, valittu niin kuin tekin, lähettää teille terveisiä ja samoin poikani Markus.
14 Tervehtikää toisianne rakkauden suudelmalla. Olkoon teillä kaikilla Kristuksen yhteydessä olevilla rauha.
2 pietarin-kirje 1
1 Simon Pietari, Jeesuksen Kristuksen orja ja apostoli, niille, jotka Jumalamme ja Pelastajan, Jeesuksen Kristuksen, vanhurskaudesta ovat saaneet uskon yhtäläisenä etuna kuin mekin:
2 Karttukoon teille ansaitsematonta hyvyyttä ja rauhaa Jumalan ja Herramme Jeesuksen täsmällisen tuntemuksen avulla,
3 koska hänen jumalallinen voimansa on antanut meille auliisti kaiken elämää ja jumalista antaumusta koskevan hänen täsmällisen tuntemuksensa välityksellä, joka kutsui meidät kirkkaudella ja hyveellä.
4 Näiden välityksellä hän on auliisti antanut meille kallisarvoiset ja hyvin suurenmoiset lupaukset, jotta te näiden välityksellä tulisitte osallisiksi jumalallisesta luonnosta päästyänne pakoon sitä turmelusta, joka maailmassa on himon vuoksi.
5 Niin, juuri tästä syystä, ryhtymällä vastaukseksi kaikkiin hartaisiin ponnistuksiin, lisätkää uskoonne hyvettä, hyveeseenne tietoa,
6 tietoonne itsehillintää, itsehillintäänne kestävyyttä, kestävyyteenne jumalista antaumusta,
7 jumaliseen antaumukseenne veljellistä kiintymystä, veljelliseen kiintymykseenne rakkautta.
8 Sillä jos näitä on teissä uhkumalla, niin ne estävät teitä olemasta enempää toimettomia kuin hedelmättömiäkään Herramme Jeesuksen Kristuksen täsmällisen tuntemuksen suhteen.
9 Sillä jos näitä ei jossakussa nyt ole, niin hän on sokea, hän sulkee silmänsä valolta ja on unohtanut puhdistuneensa vanhoista synneistään.
10 Tehkää siksi, veljet, sitä suuremmalla syyllä kaikkenne saattaaksenne kutsumisenne ja valitsemisenne varmaksi, sillä jos teette näin jatkuvasti, niin ette missään tapauksessa lankea koskaan.
11 Siten näet teille suodaan runsain määrin pääsy Herramme ja Pelastajamme Jeesuksen Kristuksen ikuiseen valtakuntaan.
12 Siksi tulen olemaan halukas aina muistuttamaan teitä näistä asioista, vaikka ne tiedättekin ja olette lujittuneet siinä totuudessa, joka teissä nyt on.
13 Mutta pidän oikeana, niin kauan kuin tässä telttamajassa olen, muistuttamalla havahduttaa teitä,
14 koska tiedän, että telttamajani pois paneminen tapahtuu pian, niin kuin myös Herramme Jeesus Kristus minulle osoitti.
15 Niinpä teen myös kaikkeni joka aika voidaksenne minun poislähtöni jälkeen itse mainita näitä asioita.
16 Ei, emme tehneet teille tunnetuksi Herramme Jeesuksen Kristuksen voimaa ja läsnäoloa seuraamalla viekkaasti keksittyjä valheellisia kertomuksia, vaan siten, että meistä tuli hänen valtasuuruutensa silminnäkijöitä.
17 Sillä hän sai Jumalalta, Isältä, kunnian ja kirkkauden, kun suurenmoisesta kirkkaudesta kantautuivat hänelle tällaiset sanat: ”Tämä on minun poikani, minun rakkaani, jonka minä olen hyväksynyt.”
18 Niin, näiden sanojen me kuulimme kantautuvan taivaasta ollessamme hänen kanssaan pyhällä vuorella.
19 Näin ollen meillä on profeetallinen sana varmempana, ja teette hyvin kiinnittäessänne siihen huomiota niin kuin pimeässä paikassa loistavaan lamppuun sydämessänne, kunnes päivä sarastaa ja kointähti nousee.
20 Sillä te tiedätte ensiksikin sen, että yksikään Raamatun profetia ei ole lähtöisin mistään yksityisestä tulkinnasta.
21 Sillä profetiaa ei milloinkaan tuotu esiin ihmisen tahdosta, vaan pyhän hengen johtamina ihmiset puhuivat sen, minkä saivat Jumalalta.
2 pietarin-kirje 2
2 Mutta kansan keskuuteen tuli myös vääriä profeettoja, niin kuin teidänkin keskuudessanne tulee olemaan vääriä opettajia. Juuri nämä tuovat salavihkaa tuhoisia lahkoja ja kieltävät omistajankin, joka heidät osti, ja tuottavat siten itselleen pikaisen tuhon.
2 Lisäksi monet tulevat seuraamaan heidän irstauden tekojaan, ja heidän takiaan totuuden tietä tullaan herjaamaan.
3 He tulevat myös ahneudessaan kiskomaan teistä hyötyä väärennetyin sanoin. Mutta vanhastaan oleva tuomio ei etene heille hitaasti, eikä heidän tuhonsa torku.
4 Varmasti jos Jumala ei pidättynyt rankaisemasta enkeleitä, jotka tekivät syntiä, vaan heittämällä heidät tartarokseen luovutti heidät sakean pimeyden kuiluihin tuomiota varten säilytettäviksi
5 eikä pidättynyt rankaisemasta muinaista maailmaa, mutta varjeli Nooan, vanhurskauden saarnaajan, sekä seitsemän muuta tuottaessaan vedenpaisumuksen jumalattomien maailmalle,
6 ja polttamalla Sodoman ja Gomorran kaupungit poroksi langetti niille tuomion ja asetti siten jumalattomille mallin tulevaisista
7 ja vapautti vanhurskaan Lootin, jota lakia uhmaavien ihmisten antautuminen irstauteen vaivasi suuresti –
8 sillä se, mitä tuo vanhurskas mies näki ja kuuli asuessaan heidän keskuudessaan päivästä päivään, piinasi hänen vanhurskasta sieluaan heidän laittomien tekojensa takia –,
9 niin Jehova tietää, miten vapauttaa jumalisen antaumuksen ihmiset koettelemuksesta, mutta miten säilyttää epävanhurskaat tuomion päivää varten pois karsittaviksi,
10 erityisesti kuitenkin ne, jotka kulkevat lihan perässä ja haluavat saastuttaa sen ja jotka halveksivat herrautta. Uhkarohkeina, omapäisinä he eivät vapise kunniakkaiden edessä vaan puhuvat herjaavasti,
11 jota vastoin enkelit, vaikka ovat voimaltaan ja mahdiltaan suurempia, eivät kunnioituksesta Jehovaa kohtaan esitä heitä vastaan syytöstä herjaavin sanoin.
12 Mutta niin kuin järjettömät eläimet, jotka ovat syntyneet luonnostaan pyydystettäviksi ja tuhottaviksi, tulevat nämä siinä, mistä he ovat tietämättömiä ja puhuvat herjaavasti, myös kärsimään tuhon omaan tuhoonsa johtavalla tiellä
13 tehdessään itselleen vääryyttä väärinteon palkaksi. He pitävät ylellistä elämää päiväsaikaan nautintona. He ovat tahroja ja vikoja; he antautuvat hillittömän mielihyvän vallassa petollisiin opetuksiinsa juhliessaan kanssanne.
14 Heidän silmänsä ovat täynnä aviorikosta eivätkä pysty luopumaan synnistä, ja he houkuttelevat epävakaita sieluja. Heillä on ahneuteen valmentunut sydän. He ovat kirottuja lapsia.
15 Hylättyään suoran tien he ovat eksyneet. He ovat seuranneet Bileamin, Beorin pojan, tietä, hänen, joka rakasti väärinteon palkkaa
16 mutta joka sai ojennuksen rikottuaan itse sitä, mikä oli oikein. Äänetön juhta, joka puhui ihmisen äänellä, esti profeetan järjettömän menettelyn.
17 Nämä ovat vedettömiä lähteitä ja rajumyrskyn ajelemia usvia, ja heille on varattu pimeyden synkkyys.
18 Sillä he lausuvat mahtipontisia ilmauksia, joista ei ole mitään hyötyä, ja he houkuttelevat lihan haluilla ja irstailla tavoilla niitä, jotka ovat juuri pääsemässä erheessä vaeltavia pakoon.
19 Vaikka he lupaavat heille vapautta, he itse ovat turmeluksen orjia. Sillä joka on toisen voittama, on tämän orjuuttama.
20 Jos näet he päästyään Herran ja Pelastajan Jeesuksen Kristuksen täsmällisen tuntemuksen avulla maailman saastutuksia pakoon kietoutuvat jälleen juuri näihin ja tulevat voitetuiksi, niin viimeiset olosuhteet ovat tulleet heille pahemmiksi kuin ensimmäiset.
21 Sillä heille olisi ollut parempi, etteivät olisi täsmällisesti tunteneet vanhurskauden tietä, kuin että he sen täsmällisesti tunnettuaan kääntyvät pois heille annetusta pyhästä käskystä.
22 Heille on tapahtunut, mitä tosi sananlasku sanoo: ”Koira on palannut omalle oksennukselleen ja pesty sika rapakkoon rypemään.”
2 pietarin-kirje 3
3 Rakkaat, tämä on jo toinen kirje, jonka teille kirjoitan ja jossa, niin kuin ensimmäisessäkin, minä muistuttamalla herätän teidän selvää ajattelukykyänne,
2 jotta muistaisitte pyhien profeettojen ennen puhumat sanat ja apostolienne välittämän Herran ja Pelastajan käskyn.
3 Sillä te tiedätte ensiksikin sen, että viimeisinä päivinä tulee pilkkapuheineen pilkkaajia, jotka kulkevat omien halujensa mukaan
4 ja sanovat: ”Missä on se hänen luvattu läsnäolonsa? Onhan siitä päivästä asti, jona esi-isämme nukahtivat pois, kaikki pysynyt juuri sellaisena kuin luomakunnan alusta asti.”
5 Sillä heidän toiveensa mukaan heiltä jää huomaamatta se, että vanhastaan oli taivaat ja maa, joka kiinteänä kohosi vedestä ja veden keskellä Jumalan sanan vaikutuksesta,
6 ja niillä keinoin silloinen maailma kärsi tuhon, kun se hukutettiin vedellä.
7 Mutta saman sanan vaikutuksesta nykyiset taivaat ja maa ovat talletetut tulelle, ja niitä säilytetään jumalattomien ihmisten tuomion ja tuhon päivään.
8 Älköön kuitenkaan tämä yksi seikka jääkö teiltä, rakkaat, huomaamatta, että yksi päivä on Jehovalle kuin tuhat vuotta ja tuhat vuotta kuin yksi päivä.
9 Jehova ei ole hidas lupauksensa suhteen, niin kuin jotkut pitävät sitä hitautena, vaan hän on kärsivällinen teitä kohtaan, koska hän ei halua kenenkään tuhoutuvan vaan haluaa kaikkien pääsevän katumukseen.
10 Mutta Jehovan päivä tulee niin kuin varas, jolloin taivaat katoavat pauhaten, mutta alkuainekset äärimmäisen kuumina hajoavat, ja maa ja siinä olevat työt paljastuvat.
11 Koska näiden kaikkien on määrä näin hajota, millaisia pitäisikään teidän olla pyhissä käytöstavoissa ja jumalisen antaumuksen teoissa
12 odottaessanne Jehovan päivän läsnäoloa ja pitäessänne sen läheisenä mielessänne, päivän jonka vuoksi taivaat palavina hajoavat ja alkuainekset äärimmäisen kuumina sulavat!
13 Mutta hänen lupauksensa mukaan me odotamme uusia taivaita ja uutta maata, joissa vanhurskaus asuu.
14 Siksi, rakkaat, koska odotatte näitä, niin tehkää kaikkenne, jotta hän lopulta toteaisi teidän olevan tahrattomia ja moitteettomia ja rauhassa.
15 Pitäkää lisäksi Herramme kärsivällisyyttä pelastuksena, kuten rakas veljemme Paavali hänelle annetun viisauden mukaisesti teille myös kirjoitti
16 puhuessaan näistä asioista niin kuin myös kaikissa kirjeissään. Niissä on kuitenkin muutamia vaikeatajuisia asioita, joita oppimattomat ja epävakaat vääristelevät, niin kuin muitakin Raamatun kirjoituksia, omaksi tuhokseen.
17 Koska teillä, rakkaat, on siis tämä ennakkotieto, niin olkaa varuillanne, ettei lakia uhmaavien erhe veisi teitä pois heidän mukanaan ja ettette lankeaisi pois omasta lujittuneisuudestanne.
18 Kasvakaa sen sijaan jatkuvasti Herramme ja Pelastajamme Jeesuksen Kristuksen ansaitsemattomassa hyvyydessä ja tuntemuksessa. Hänelle olkoon kunnia sekä nyt että ikuisuuden päivään.
1 johanneksen-kirje 1
1 Siitä, mikä oli alusta asti, minkä olemme kuulleet, minkä olemme omin silmin nähneet, mitä olemme tarkkaavaisesti katselleet ja mitä kätemme tunnustelivat, elämän sanasta
2 (niin, elämä tehtiin ilmeiseksi, ja me olemme nähneet ja todistamme ja kerromme teille siitä ikuisesta elämästä, joka oli Isän luona ja tehtiin meille ilmeiseksi),
3 siitä, minkä olemme nähneet ja kuulleet, me kerromme myös teille, jotta teilläkin olisi osallisuus meidän kanssamme. Tämä osallisuus meillä on lisäksi Isän kanssa ja hänen Poikansa Jeesuksen Kristuksen kanssa.
4 Ja niin me kirjoitamme näitä asioita, jotta ilomme olisi täysimääräinen.
5 Ja tämä on se sanoma, jonka olemme häneltä kuulleet ja ilmoitamme teille, että Jumala on valo eikä hänen yhteydessään ole lainkaan pimeyttä. 
6 Jos sanomme: ”Meillä on osallisuus hänen kanssaan” ja kuitenkin vaellamme edelleen pimeydessä, niin me valehtelemme emmekä harjoita totuutta.
7 Mutta jos vaellamme valossa, niin kuin hän itse on valossa, niin meillä on osallisuus toistemme kanssa, ja hänen Poikansa Jeesuksen veri puhdistaa meidät kaikesta synnistä.
8 Jos sanomme: ”Meillä ei ole syntiä”, niin me eksytämme itseämme, eikä totuus ole meissä.
9 Jos tunnustamme syntimme, niin hän on uskollinen ja vanhurskas, niin että hän antaa meille syntimme anteeksi ja puhdistaa meidät kaikesta epävanhurskaudesta.
10 Jos sanomme: ”Emme ole tehneet syntiä”, niin me teemme hänet valehtelijaksi, eikä hänen sanansa ole meissä.
1 johanneksen-kirje 2
2 Lapsukaiseni, kirjoitan teille näitä asioita, jottette tekisi syntiä. Ja jos joku tekeekin synnin, niin meillä on auttaja Isän luona, Jeesus Kristus, vanhurskas.
2 Ja hän on sovitusuhri meidän syntiemme edestä, eikä kuitenkaan vain meidän, vaan myös koko maailman.
3 Ja siitä me tiedämme, että olemme tulleet tuntemaan hänet, jos noudatamme jatkuvasti hänen käskyjään.
4 Joka sanoo: ”Minä olen tullut tuntemaan hänet” eikä kuitenkaan noudata hänen käskyjään, on valehtelija, eikä totuus ole hänessä.
5 Mutta siinä, joka noudattaa hänen sanaansa, rakkaus Jumalaan on todella tullut täydelliseksi. Tästä me tiedämme, että olemme hänen yhteydessään.
6 Joka sanoo pysyvänsä hänen yhteydessään, on velvollinen itse myös edelleen vaeltamaan niin kuin hän vaelsi.
7 Rakkaat, en kirjoita teille uutta käskyä, vaan vanhan käskyn, joka teillä on ollut alusta asti. Tämä vanha käsky on se sana, jonka kuulitte.
8 Toisaalta minä kirjoitan teille uuden käskyn, sen mikä on totta hänen tapauksessaan ja teidän, koska pimeys on häviämässä ja tosi valo on jo loistamassa.
9 Joka sanoo olevansa valossa ja kuitenkin vihaa veljeään, on vielä nytkin pimeydessä.
10 Joka rakastaa veljeään, pysyy valossa, eikä hänen tapauksessaan ole mitään kompastumisen aihetta.
11 Mutta joka vihaa veljeään, on pimeydessä ja vaeltaa pimeydessä eikä tiedä mihin on menossa, koska pimeys on sokaissut hänen silmänsä.
12 Kirjoitan teille, lapsukaiset, koska syntinne on annettu teille anteeksi hänen nimensä tähden.
13 Kirjoitan teille, isät, koska olette tulleet tuntemaan hänet, joka on ollut alusta asti. Kirjoitan teille, nuoret miehet, koska olette voittaneet paholaisen. Kirjoitan teille, lapsukaiset, koska olette tulleet tuntemaan Isän.
14 Kirjoitan teille, isät, koska olette tulleet tuntemaan hänet, joka on ollut alusta asti. Kirjoitan teille, nuoret miehet, koska olette voimakkaita ja Jumalan sana pysyy teissä ja olette voittaneet paholaisen.
15 Älkää rakastako maailmaa älkääkä sitä, mikä maailmassa on. Jos joku rakastaa maailmaa, niin rakkaus Isään ei ole hänessä;
16 sillä mikään maailmassa – lihan halu ja silmien halu ja elämän varallisuuden komeileva näyttäminen – ei ole Isästä, vaan on maailmasta.
17 Ja maailma on häviämässä ja samoin sen halu, mutta se, joka tekee Jumalan tahdon, pysyy ikuisesti.
18 Lapsukaiset, on viimeinen hetki, ja niin kuin olette kuulleet, että antikristus on tulossa, niin onkin nyt tullut monia antikristuksia; siitä me tiedämme, että on viimeinen hetki.
19 He lähtivät luotamme, mutta he eivät olleet meidän kaltaisiamme, sillä jos he olisivat olleet meidän kaltaisiamme, he olisivat pysyneet meidän kanssamme. Mutta he lähtivät, jotta ilmenisi, että kaikki eivät ole meidän kaltaisiamme.
20 Ja teillä on voitelu pyhältä; teillä kaikilla on tieto.
21 En kirjoita teille siksi, ettette tiedä totuutta, vaan koska tiedätte sen ja koska mikään valhe ei ole totuudesta.
22 Kuka on valehtelija, ellei se joka kieltää, että Jeesus on Kristus? Tämä on antikristus, se joka kieltää Isän ja Pojan.
23 Kenelläkään, joka kieltää Pojan, ei ole Isääkään. Sillä, joka tunnustaa Pojan, on Isäkin.
24 Pysyköön teissä se, minkä olette alusta asti kuulleet. Jos se, minkä olette alusta asti kuulleet, pysyy teissä, niin tekin tulette pysymään Pojan yhteydessä ja Isän yhteydessä.
25 Ja tämä on se luvattu, minkä hän itse meille lupasi: ikuinen elämä.
26 Nämä asiat kirjoitan teille niistä, jotka yrittävät eksyttää teitä.
27 Ja mitä teihin tulee, niin se voitelu, jonka häneltä saitte, pysyy teissä, ettekä te tarvitse ketään opettamaan itseänne, vaan niin kuin hänen voitelunsa opettaa teitä kaikesta ja on totta eikä ole valhetta, ja niin kuin se on opettanut teitä, pysykää hänen yhteydessään.
28 Pysykää siis nyt, lapsukaiset, hänen yhteydessään, jotta kun hänet tehdään ilmeiseksi, me puhuisimme vapaasti emmekä joutuisi häpeään saatettuina pois hänen luotaan hänen läsnäolossaan.
29 Jos tiedätte, että hän on vanhurskas, niin teillä on se tieto, että jokainen vanhurskautta harjoittava on syntynyt hänestä.
1 johanneksen-kirje 3
3 Katsokaa, millaisen rakkauden Isä on antanut meille, jotta meitä kutsuttaisiin Jumalan lapsiksi, ja sellaisia me olemme. Sen vuoksi maailma ei tunne meitä, koska se ei ole tullut tuntemaan häntä.
2 Rakkaat, nyt me olemme Jumalan lapsia, mutta toistaiseksi ei ole tehty ilmeiseksi, mitä meistä tulee. Me tiedämme, että milloin hänet tehdäänkin ilmeiseksi, meistä tulee hänen kaltaisiaan, sillä tulemme näkemään hänet sellaisena kuin hän on.
3 Ja jokainen, jolla on tämä häneen kohdistuva toivo, puhdistaa itsensä, niin kuin hän on puhdas.
4 Jokainen, joka harjoittaa syntiä, harjoittaa myös laittomuutta, ja niin synti on laittomuutta.
5 Tiedätte myös, että hänet tehtiin ilmeiseksi, jotta hän ottaisi pois syntimme, eikä hänessä ole syntiä.
6 Kukaan hänen yhteydessään pysyvä ei harjoita syntiä; yksikään syntiä harjoittava ei ole nähnyt häntä eikä tullut tuntemaan häntä.
7 Lapsukaiset, älköön kukaan eksyttäkö teitä; joka harjoittaa vanhurskautta, on vanhurskas, niin kuin hän on vanhurskas.
8 Joka jatkaa synnin tekemistä, on Panettelijasta, sillä Panettelija on tehnyt syntiä alusta asti. Sitä varten Jumalan Poika tehtiin ilmeiseksi, että hän murskaisi Panettelijan työt.
9 Kukaan Jumalasta syntynyt ei jatka synnin tekemistä, koska Hänen tuottava siemenensä pysyy hänessä, eikä hän voi harjoittaa syntiä, koska hän on syntynyt Jumalasta.
10 Jumalan lapset ja Panettelijan lapset käyvät ilmi tästä: kukaan, joka ei harjoita vanhurskautta, ei ole Jumalasta, eikä sekään, joka ei rakasta veljeään.
11 Sillä tämä on se sanoma, jonka olette kuulleet alusta asti, että meidän tulee rakastaa toisiamme
12 eikä olla Kainin kaltaisia, joka oli paholaisesta ja tappoi veljensä. Ja minkä takia hän tappoi hänet? Koska hänen omat tekonsa olivat pahat, mutta hänen veljensä teot vanhurskaat.
13 Älkää ihmetelkö, veljet, että maailma vihaa teitä.
14 Me tiedämme siirtyneemme kuolemasta elämään, koska rakastamme veljiä. Joka ei rakasta, pysyy kuolemassa.
15 Jokainen, joka vihaa veljeään, on tappaja, ja te tiedätte, ettei kenelläkään tappajalla ole ikuista elämää, joka pysyisi hänessä.
16 Siitä me olemme tulleet tuntemaan rakkauden, että hän antoi sielunsa meidän puolestamme, ja meillä on velvollisuus antaa sielumme veljiemme puolesta.
17 Mutta jos jollakulla on tämän maailman varoja elämän ylläpidoksi ja hän näkee veljensä olevan puutteessa ja kuitenkin sulkee häneltä hellän sääliväisyytensä oven, niin miten rakkaus Jumalaan pysyy hänessä?
18 Lapsukaiset, älkäämme rakastako sanoin tai kielellä, vaan teossa ja totuudessa.
19 Tästä me tulemme tietämään, että olemme totuudesta, ja me tulemme saattamaan sydämemme vakuuttuneeksi hänen edessään
20 kaiken sen suhteen, mistä meidän sydämemme voi langettaa meille tuomion, koska Jumala on suurempi kuin meidän sydämemme ja tietää kaiken.
21 Rakkaat, jos sydämemme ei langeta meille tuomiota, niin me puhumme Jumalalle vapaasti,
22 ja pyydämmepä mitä tahansa, me saamme häneltä, koska noudatamme hänen käskyjään ja teemme sitä, mikä on mieluista hänen silmissään.
23 Tämä onkin hänen käskynsä, että me uskomme hänen Poikansa Jeesuksen Kristuksen nimeen ja rakastamme toisiamme, niin kuin hän antoi meille käskyn.
24 Lisäksi se, joka noudattaa hänen käskyjään, pysyy hänen yhteydessään ja hän sellaisen yhteydessä; ja siitä me tiedämme, että hän pysyy meidän yhteydessämme, siitä hengestä, jonka hän meille antoi.
1 johanneksen-kirje 4
4 Rakkaat, älkää uskoko jokaista henkeytettyä ilmausta, vaan koetelkaa henkeytetyt ilmaukset nähdäksenne, ovatko ne Jumalasta, koska monta väärää profeettaa on lähtenyt maailmaan.
2 Jumalalta tulleen henkeytetyn ilmauksen tunnette tästä: jokainen henkeytetty ilmaus, joka tunnustaa Jeesuksen Kristuksen tulleen lihassa, on Jumalasta,
3 mutta yksikään henkeytetty ilmaus, joka ei tunnusta Jeesusta, ei ole Jumalasta. Ja tämä on antikristuksen henkeytetty ilmaus, jonka olette kuulleet olleen tulossa, ja se on jo nyt maailmassa.
4 Te olette Jumalasta, lapsukaiset, ja olette voittaneet nuo ihmiset, koska hän, joka on teidän yhteydessänne, on suurempi kuin se, joka on maailman yhteydessä.
5 He ovat maailmasta; sen vuoksi he puhuvat sitä, mikä on maailmasta, ja maailma kuuntelee heitä.
6 Me olemme Jumalasta. Joka tuntee Jumalan, kuuntelee meitä; joka ei ole Jumalasta, ei kuuntele meitä. Tästä me tunnemme totuuden henkeytetyn ilmauksen ja erheen henkeytetyn ilmauksen.
7 Rakkaat, rakastakaamme toisiamme jatkuvasti, koska rakkaus on Jumalasta, ja jokainen rakastava on syntynyt Jumalasta ja tuntee Jumalan.
8 Joka ei rakasta, ei ole tullut tuntemaan Jumalaa, koska Jumala on rakkaus.
9 Siinä Jumalan rakkaus tehtiin ilmeiseksi meidän tapauksessamme, että Jumala lähetti ainosyntyisen Poikansa maailmaan, jotta me saisimme elämän hänen välityksellään.
10 Rakkaus on tässä, ei siinä että me olemme rakastaneet Jumalaa, vaan siinä että hän rakasti meitä ja lähetti Poikansa sovitusuhriksi meidän syntiemme edestä.
11 Rakkaat, jos Jumala on näin rakastanut meitä, niin mekin olemme velvollisia rakastamaan toisiamme.
12 Kukaan ei ole milloinkaan nähnyt Jumalaa. Jos rakastamme jatkuvasti toisiamme, niin Jumala pysyy meissä ja hänen rakkautensa on täydelliseksi tulleena meissä.
13 Siitä me tiedämme olevamme hänen yhteydessään ja hänen olevan meidän yhteydessämme, että hän on antanut meille henkeään.
14 Lisäksi me itse olemme nähneet ja todistamme, että Isä on lähettänyt Poikansa maailman Pelastajaksi.
15 Joka tunnustaa, että Jeesus Kristus on Jumalan Poika, hänen yhteydessään Jumala pysyy, ja hän Jumalan yhteydessä.
16 Ja me itse olemme tulleet tuntemaan ja olemme uskoneet sen rakkauden, joka Jumalalla on meihin. Jumala on rakkaus, ja joka pysyy rakkaudessa, pysyy Jumalan yhteydessä, ja Jumala pysyy hänen yhteydessään.
17 Täten rakkaus on tullut meillä täydelliseksi, jotta puhuisimme vapaasti tuomion päivänä, koska sellainen kuin hän on, sellaisia mekin olemme tässä maailmassa.
18 Rakkaudessa ei ole pelkoa, vaan täydellinen rakkaus karkottaa pelon, koska pelko vaikuttaa ehkäisevästi. Se, joka pelkää, ei olekaan tullut täydelliseksi rakkaudessa.
19 Me taas rakastamme, koska hän rakasti ensin meitä.
20 Jos joku sanoo: ”Minä rakastan Jumalaa” ja kuitenkin vihaa veljeään, niin hän on valehtelija. Sillä se, joka ei rakasta veljeään, jonka hän on nähnyt, ei voi rakastaa Jumalaa, jota hän ei ole nähnyt.
21 Ja tämä käsky meillä on häneltä, että sen, joka rakastaa Jumalaa, tulee rakastaa myös veljeään.
1 johanneksen-kirje 5
5 Jokainen, joka uskoo, että Jeesus on Kristus, on syntynyt Jumalasta, ja jokainen, joka rakastaa syntymisen aikaansaajaa, rakastaa sitä, joka hänestä on syntynyt.
2 Siitä me tiedämme, että rakastamme Jumalan lapsia, kun rakastamme Jumalaa ja teemme hänen käskyjensä mukaan.
3 Sillä rakkaus Jumalaan merkitsee sitä, että noudatamme hänen käskyjään; eivätkä hänen käskynsä ole rasittavia,
4 sillä kaikki Jumalasta syntynyt voittaa maailman. Ja tämä on se voitto, joka on voittanut maailman, meidän uskomme.
5 Kuka on se, joka voittaa maailman, ellei se, joka uskoo, että Jeesus on Jumalan Poika?
6 Tämä on hän, joka tuli veden ja veren kautta, Jeesus Kristus; ei vain veden, vaan veden ja veren välityksellä. Ja henki on se, joka todistaa, koska henki on totuus.
7 Sillä on kolme todistuksen antajaa,
8 henki ja vesi ja veri, ja ne kolme ovat yhtäpitävät.
9 Jos otamme vastaan ihmisten antaman todistuksen, niin Jumalan antama todistus on suurempi, sillä Jumalan antama todistus on se, että hän on todistanut Pojastaan.
10 Jumalan Poikaan uskovalla on todistus annettuna omassa tapauksessaan. Joka ei usko Jumalaan, on tehnyt hänet valehtelijaksi, koska hän ei ole uskonut annettuun todistukseen, jonka Jumala on antanut todistukseksi Pojastaan.
11 Ja tämä on annettu todistus, että Jumala on antanut meille ikuisen elämän, ja tämä elämä on hänen Pojassaan.
12 Jolla on Poika, sillä on tämä elämä; jolla ei ole Jumalan Poikaa, sillä ei ole tätä elämää.
13 Kirjoitan teille nämä asiat, jotta tietäisitte, että teillä on ikuinen elämä, teillä, jotka uskotte Jumalan Pojan nimeen.
14 Ja tämä on se luottamus, joka meillä on häneen, että mitä pyydämmekin hänen tahtonsa mukaan, hän kuulee meitä.
15 Ja jos tiedämme hänen kuulevan meitä siinä, mitä pyydämmekin, niin tiedämme, että meillä tulee olemaan pyydetyt, koska olemme pyytäneet niitä häneltä.
16 Jos joku sattuu näkemään veljensä tekevän synnin, joka ei koidu kuolemaksi, niin hän pyytää, ja hän antaa hänelle elämän, nimittäin niille, jotka eivät tee syntiä, joka koituu kuolemaksi. On synti, joka koituu kuolemaksi. Siitä synnistä en käske hänen esittää pyyntöä.
17 Kaikki epävanhurskaus on syntiä, ja kuitenkin on synti, joka ei koidu kuolemaksi.
18 Me tiedämme, ettei kukaan Jumalasta syntynyt harjoita syntiä, vaan hän, joka on syntynyt Jumalasta, valvoo häntä, eikä paholainen tartu häneen otteellaan.
19 Me tiedämme olevamme Jumalasta, mutta koko maailma on paholaisen vallassa.
20 Mutta me tiedämme, että Jumalan Poika on tullut, ja hän on antanut meille älyllisen kyvyn, jotta tuntisimme sen totuudellisen. Ja me olemme sen totuudellisen yhteydessä hänen Poikansa Jeesuksen Kristuksen välityksellä. Hän on tosi Jumala ja ikuinen elämä.
21 Lapsukaiset, varjelkaa itseänne epäjumalilta.
2 johanneksen-kirje 1
1 Vanhin valitulle rouvalle ja hänen lapsilleen, joita minä totisesti rakastan, enkä vain minä, vaan kaikki nekin, jotka ovat tulleet tuntemaan totuuden,
2 sen totuuden vuoksi, joka pysyy meissä, ja se tulee olemaan kanssamme ikuisesti.
3 Meidän kanssamme tulee olemaan ansaitsematon hyvyys, armo ja rauha Jumalalta, Isältä, ja Jeesukselta Kristukselta, Isän Pojalta, totuuden ja rakkauden ohella.
4 Iloitsen suuresti, koska olen todennut eräiden lastesi vaeltavan totuudessa, niin kuin saimme Isältä käskyn.
5 Niinpä pyydän nyt sinulta, rouva, sellaisena, joka ei kirjoita sinulle uutta käskyä, vaan sen, joka meillä on ollut alusta asti, että rakastamme toisiamme.
6 Ja rakkaus merkitsee sitä, että vaellamme jatkuvasti hänen käskyjensä mukaan. Tämä on se käsky, niin kuin olette alusta asti kuulleet, että teidän tulee jatkuvasti vaeltaa siinä.
7 Sillä monia eksyttäjiä on lähtenyt maailmaan, sellaisia jotka eivät tunnusta Jeesuksen Kristuksen lihaan tulemista. Tämä on eksyttäjä ja antikristus.
8 Olkaa varuillanne, ettette kadota sitä, minkä aikaansaamiseksi olemme työskennelleet, vaan että saisitte täyden palkan.
9 Kenelläkään, joka tunkeutuu edelle eikä pysy Kristuksen opetuksessa, ei ole Jumalaa. Joka pysyy tässä opetuksessa, sillä on sekä Isä että Poika.
10 Jos joku tulee luoksenne eikä tuo tätä opetusta, niin älkää koskaan ottako häntä vastaan kotiinne tai sanoko hänelle tervehdystä.
11 Sillä se, joka sanoo hänelle tervehdyksen, on osallinen hänen pahoihin tekoihinsa.
12 Vaikka minulla on teille paljon kirjoitettavaa, en halua tehdä sitä paperin ja musteen välityksellä, vaan toivon tulevani teidän luoksenne ja puhuvani kanssanne kasvotusten, jotta ilonne olisi täysimääräinen.
13 Valitun sisaresi lapset lähettävät sinulle terveisiä.
3 johanneksen-kirje 1
1 Vanhin Gaiukselle, rakkaalle, jota minä totisesti rakastan.
2 Rakas, minä rukoilen, että kaikessa menestyisit ja pysyisit terveenä, niin kuin sielusi menestyy.
3 Sillä iloitsin suuresti, kun veljet tulivat ja todistivat totuudesta, joka sinulla on, niin kuin sinä edelleen totuudessa vaellat.
4 Minulla ei ole suurempaa kiitollisuuden syytä kuin se, että kuulen lasteni yhä vaeltavan totuudessa.
5 Rakas, teet uskollista työtä, mitä tahansa teetkin veljien, ja lisäksi vieraiden, hyväksi,
6 jotka ovat seurakunnan edessä todistaneet sinun rakkaudestasi. Teet hyvin lähettäessäsi nämä matkalleen Jumalan arvon mukaisesti.
7 Sillä he lähtivät hänen nimensä puolesta ottamatta mitään kansakuntien ihmisiltä.
8 Me olemme sen tähden velvollisia ottamaan sellaiset vieraanvaraisesti vastaan, jotta meistä tulisi työtovereita totuudessa.
9 Kirjoitin jotakin seurakunnalle, mutta Diotrefes, joka haluaa olla ensi sijalla sen keskuudessa, ei ota meiltä mitään kunnioittaen vastaan.
10 Sen vuoksi, jos tulen, palautan mieleen hänen tekonsa, joita hän edelleen tekee laverrellessaan meistä pahoin sanoin. Ja tyytymättä tähänkään hän ei liioin itse ota veljiä kunnioittaen vastaan, ja niitä, jotka haluavat ottaa heitä vastaan, hän yrittää estää ja ajaa ulos seurakunnasta.
11 Rakas, älä jäljittele sitä, mikä on pahaa, vaan sitä, mikä on hyvää. Joka tekee hyvää, on Jumalasta. Joka tekee pahaa, ei ole nähnyt Jumalaa.
12 Demetrios on saanut todistuksen heiltä kaikilta ja itse totuudelta. Mekin todistamme, ja tiedät, että meidän antamamme todistus on tosi.
13 Minulla oli sinulle paljon kirjoitettavaa, mutta en tahdo jatkaa sinulle kirjoittamista musteella ja kynällä,
14 vaan toivon kohta näkeväni sinut, ja silloin puhumme kasvotusten. Olkoon sinulla rauha. Ystävät lähettävät sinulle terveisiä. Sano terveiseni ystäville nimeltä.
juudaksen-kirje 1
1 Juudas, Jeesuksen Kristuksen orja mutta Jaakobin veli, kutsutuille, jotka ovat rakastettuja Jumalan, Isän, yhteydessä ja Jeesukselle Kristukselle varjeltuja:
2 Karttukoon teille armoa ja rauhaa ja rakkautta.
3 Rakkaat, vaikka tein kaikkeni kirjoittaakseni teille yhteisestä pelastuksestamme, niin havaitsin tarpeelliseksi kirjoittaa teille kehottaakseni teitä ryhtymään ankaraan taisteluun sen uskon puolesta, joka on kerran kaikiksi ajoiksi pyhille annettu.
4 Syynä on se, että joukkoon on pujahtanut eräitä ihmisiä, jotka Raamattu on kauan sitten määrännyt tähän tuomioon, jumalattomia, jotka vääntävät Jumalamme ansaitsemattoman hyvyyden irstauden puolusteluksi ja osoittautuvat pettymykseksi ainoalle Omistajallemme ja Herrallemme, Jeesukselle Kristukselle.
5 Vaikkakin olette jo kerran tienneet kaiken kaikiksi ajoiksi, niin haluan muistuttaa teitä siitä, että vaikka Jehova pelasti Egyptin maasta kansan, niin jälkeenpäin hän tuhosi ne, jotka eivät uskoneet.
6 Ja ne enkelit, jotka eivät pysyneet alkuperäisessä asemassaan, vaan hylkäsivät oman oikean asuinpaikkansa, hän on säilyttänyt iankaikkisin kahlein sakeassa pimeydessä suuren päivän tuomiota varten.
7 Samoin myös Sodoma ja Gomorra ja niiden ympärillä olevat kaupungit, sen jälkeen kun ne olivat syyllistyneet samalla tavoin kuin edellä mainitut ylettömään haureuteen ja lähteneet luonnotonta käyttöä varten olevan lihan perään, ovat edessämme varoittavana esimerkkinä kärsiessään ikuisen tulen rangaistustuomiota.
8 Samalla tavoin nämäkin, jotka antautuvat unien valtaan, saastuttavat siitä huolimatta lihan ja hylkäävät herrauden ja herjaavat kunniakkaita.
9 Mutta kun ylienkeli Mikael oli eri mieltä kuin Panettelija ja väitteli Mooseksen ruumiista, hän ei uskaltanut lausua tuomiota häntä vastaan herjaavin sanoin, vaan sanoi: ”Nuhdelkoon sinua Jehova.”
10 Kuitenkin nämä ihmiset herjaavat kaikkea sitä, mitä he eivät todellisuudessa tunne; mutta kaikessa, minkä he ymmärtävät luonnostaan niin kuin järjettömät eläimet, siinä he turmelevat itseään.
11 Voi heitä, sillä he ovat kulkeneet Kainin tietä ja ovat rynnänneet Bileamin harhapolulle palkan tähden ja ovat tuhoutuneet Korahin kapinalliseen puheeseen!
12 Nämä ovat veden alle kätkeytyneitä kareja juhliessaan kanssanne teidän rakkaudenaterioillanne, paimenia, jotka ravitsevat itseään ilman pelkoa; vedettömiä pilviä, joita tuulet kuljettavat sinne tänne; myöhäissyksyn puita, mutta hedelmättömiä: kahdesti kuolleita, juurineen pois revittyjä;
13 rajuja meren aaltoja, jotka vaahtoavat pintaan omia häpeänaiheitaan; tähtiä, joilla ei ole vakiintunutta rataa, joille pimeyden synkkyys on iäksi varattu.
14 Niin, myös seitsemäs Aadamista, Hanok, profetoi heistä sanoessaan: ”Katso! Jehova tuli pyhine myriadeineen
15 panemaan täytäntöön tuomion kaikkia vastaan ja todistamaan kaikki jumalattomat syyllisiksi kaikkiin jumalattomiin tekoihinsa, joita he tekivät jumalattomaan tapaan, ja kaikkiin niihin järkyttäviin asioihin, joita jumalattomat syntiset ovat häntä vastaan puhuneet.”
16 Nämä ovat nurisijoita, jotka valittavat osaansa elämässä, jotka menettelevät omien halujensa mukaan, ja heidän suunsa puhuu mahtipontisesti, samalla kun he ihailevat persoonallisuuksia oman hyötynsä takia.
17 Mutta te, rakkaat, muistakaa ne sanat, jotka Herramme Jeesuksen Kristuksen apostolit ovat aikaisemmin puhuneet,
18 kuinka heidän tapanaan oli sanoa teille: ”Viimeisenä aikana tulee olemaan pilkkaajia, jotka menettelevät omien jumalattomiin asioihin tuntemiensa halujen mukaan.”
19 Nämä ovat niitä, jotka aiheuttavat jakautumisia, eläimellisiä ihmisiä, joilla ei ole hengellisyyttä.
20 Mutta te, rakkaat, rakentamalla itseänne pyhimmän uskonne perustalle ja rukoillen pyhän hengen avulla
21 pitäkää itsenne Jumalan rakkaudessa, samalla kun odotatte Herramme Jeesuksen Kristuksen armoa ikuinen elämä silmämääränä.
22 Osoittakaa myös jatkuvasti armoa muutamille, joilla on epäilyksiä;
23 pelastakaa heidät sieppaamalla heidät tulesta. Mutta osoittakaa jatkuvasti armoa toisillekin peläten, samalla kun vihaatte lihan tahraamaa aluspukinettakin.
24 Mutta hänelle, joka kykenee varjelemaan teidät kompastumasta ja asettamaan teidät moitteettomina kirkkautensa eteen suuren ilon vallitessa,
25 ainoalle Jumalalle, meidän Pelastajallemme, Jeesuksen Kristuksen, meidän Herramme, kautta, olkoon kunnia, majesteettius, väkevyys ja valta koko menneenä ikuisuutena ja nyt ja koko ikuisuuden. Aamen.
ilmestys 1
1 Jeesuksen Kristuksen ilmestys, jonka Jumala antoi hänelle näyttääkseen orjilleen sen, minkä täytyy pian tapahtua. Ja hän lähetti enkelinsä ja esitti sen tunnusmerkein hänen välityksellään orjalleen Johannekselle,
2 joka todisti siitä sanasta, jonka Jumala antoi, ja siitä todistuksesta, jonka Jeesus Kristus antoi, kaikesta näkemästään.
3 Onnellinen on se joka lukee ääneen ja onnellisia ovat ne jotka kuulevat tämän profetian sanat ja noudattavat sitä, mitä siihen on kirjoitettu, sillä määräaika on lähellä.
4 Johannes seitsemälle seurakunnalle, jotka ovat Aasian piirikunnassa: Olkoon teillä ansaitsematon hyvyys ja rauha ”Häneltä, joka on ja joka oli ja joka tulee”, ja seitsemältä hengeltä, jotka ovat hänen valtaistuimensa edessä,
5 ja Jeesukselta Kristukselta,”Uskolliselta todistajalta”,”Kuolleista nousseiden esikoiselta” ja ”Maan kuninkaiden hallitsijalta”. Hänelle, joka rakastaa meitä ja joka päästi meidät synneistämme omalla verellään –
6 ja hän teki meidät valtakunnaksi, papeiksi Jumalalleen ja Isälleen – hänelle olkoon kunnia ja väkevyys ikuisesti. Aamen.
7 Katso! Hän tulee pilvien mukana, ja jokainen silmä tulee näkemään hänet, nekin jotka hänet ovat lävistäneet; ja kaikki maan heimot tulevat lyömään itseään murheesta hänen takiaan. Niin, aamen.
8 ”Minä olen Alfa ja Omega”, sanoo Jehova Jumala,”Hän, joka on ja joka oli ja joka tulee, Kaikkivaltias.”
9 Minä Johannes, teidän veljenne ja kanssanne osallinen ahdistukseen ja valtakuntaan ja kestävyyteen Jeesuksen seurassa, jouduin Jumalasta puhumisen ja Jeesuksesta todistamisen vuoksi saarelle, joka on nimeltään Patmos.
10 Minä jouduin henkeytyksestä Herran päivään, ja minä kuulin takaani voimakkaan äänen, niin kuin trumpetin äänen,
11 sanovan: ”Kirjoita kirjakääröön, mitä näet, ja lähetä se seitsemälle seurakunnalle, Efesokseen ja Smyrnaan ja Pergamoniin ja Tyatiraan ja Sardeeseen ja Filadelfiaan ja Laodikeaan.”
12 Ja minä käännyin nähdäkseni äänen, joka puhui kanssani, ja käännyttyäni näin seitsemän kultaista lampunjalkaa
13 ja lampunjalkojen keskellä jonkun ihmisen pojan kaltaisen, joka oli puettu jalkoihin asti ulottuvaan vaatteeseen ja vyötetty rinnan kohdalta kultaisella vyöllä.
14 Lisäksi hänen päänsä ja tukkansa olivat valkoiset kuin valkoinen villa, kuin lumi, ja hänen silmänsä kuin tulen liekki,
15 ja hänen jalkansa olivat sulatusuunissa hehkuvan puhtaan kuparin kaltaiset, ja hänen äänensä oli kuin paljojen vesien ääni.
16 Ja hänellä oli oikeassa kädessään seitsemän tähteä, ja hänen suustaan työntyi esiin terävä, pitkä kaksiteräinen miekka, ja hänen kasvonsa olivat kuin aurinko, kun se loistaa voimassaan.
17 Ja kun näin hänet, kaaduin hänen jalkoihinsa kuin kuollut. Ja hän laski oikean kätensä päälleni ja sanoi: ”Älä pelkää. Minä olen Ensimmäinen ja Viimeinen
18 ja elävä, ja minusta tuli kuollut, mutta katso, minä elän aina ja ikuisesti, ja minulla on kuoleman ja Haadeksen avaimet.
19 Kirjoita sen tähden muistiin, mitä näit ja mitä on ja mitä tulee tapahtumaan näiden jälkeen.
20 Pyhä salaisuus, joka koskee niitä seitsemää tähteä, jotka näit minun oikeassa kädessäni, ja niitä seitsemää kultaista lampunjalkaa, on tämä: ne seitsemän tähteä tarkoittavat niiden seitsemän seurakunnan enkeleitä, ja ne seitsemän lampunjalkaa tarkoittavat seitsemää seurakuntaa.
ilmestys 2
2 Efesoksen seurakunnan enkelille kirjoita: Näin sanoo hän, joka pitää niitä seitsemää tähteä oikeassa kädessään, hän, joka kävelee niiden seitsemän kultaisen lampunjalan keskellä:
2 ’Minä tiedän sinun tekosi ja sinun vaivannäkösi ja kestävyytesi ja sen, ettet voi sietää pahoja ja että olet pannut koetukselle ne, jotka sanovat olevansa apostoleita mutta eivät ole, ja olet todennut heidät valehtelijoiksi.
3 Sinä osoitat myös kestävyyttä, ja sinulla on ollut sietokykyä minun nimeni tähden, etkä ole uupunut.
4 Mutta se minulla on sinua vastaan, että olet jättänyt sen rakkauden, joka sinulla ensin oli.
5 Muista sen tähden, mistä olet langennut, ja kadu ja tee entisiä tekoja. Jos et tee, niin minä tulen luoksesi, ja minä siirrän lampunjalkasi pois paikaltaan, ellet kadu.
6 Mutta tämä sinulla on, että sinä vihaat Nikolaoksen lahkon tekoja, joita minäkin vihaan.
7 Jolla on korva, se kuulkoon, mitä henki sanoo seurakunnille: sen, joka voittaa, minä annan syödä elämän puusta, joka on Jumalan paratiisissa.’
8 Ja Smyrnan seurakunnan enkelille kirjoita: Näin sanoo hän,’Ensimmäinen ja Viimeinen’, josta tuli kuollut ja joka heräsi jälleen eloon:
9 ’Minä tiedän sinun ahdistuksesi ja köyhyytesi – mutta sinä olet rikas – ja niiden rienauksen, jotka sanovat itse olevansa juutalaisia eivätkä kuitenkaan ole, vaan ovat Saatanan synagoga.
10 Älä pelkää sitä, mitä olet kärsimäisilläsi. Katso! Panettelija tulee jatkuvasti heittämään joitakuita teistä vankilaan, jotta teidät pantaisiin täysin koetukselle ja teillä olisi ahdistusta kymmenen päivää. Osoittaudu uskolliseksi aina kuolemaan saakka, niin annan sinulle elämän kruunun.
11 Jolla on korva, se kuulkoon, mitä henki sanoo seurakunnille: sitä, joka voittaa, ei toinen kuolema tule missään tapauksessa vahingoittamaan.’
12 Ja Pergamonin seurakunnan enkelille kirjoita: Näin sanoo hän, jolla on se terävä, pitkä kaksiteräinen miekka:
13 ’Minä tiedän, missä asut: siellä missä Saatanan valtaistuin on; ja kuitenkin sinä pidät jatkuvasti kiinni minun nimestäni etkä kieltänyt uskoasi minuun Antipaankaan päivinä, sen todistajani, sen uskolliseni, joka tapettiin vierellänne, siellä missä Saatana asuu.
14 Mutta minulla on muutamia asioita sinua vastaan: Sinulla on siellä niitä, jotka pitävät kiinni Bileamin opetuksesta, hänen joka ryhtyi opettamaan Balakia asettamaan Israelin poikien eteen sen kompastuskiven, että he söisivät epäjumalille uhrattua ja syyllistyisivät haureuteen.
15 Niin on myös sinulla niitä, jotka samoin pitävät kiinni Nikolaoksen lahkon opetuksesta.
16 Sen tähden kadu. Jos et, niin minä tulen sinun luoksesi nopeasti, ja minä käyn sotaa heitä vastaan suuni pitkällä miekalla.
17 Jolla on korva, se kuulkoon, mitä henki sanoo seurakunnille: sille, joka voittaa, minä annan kätkettyä mannaa, ja minä annan hänelle valkoisen pikkukiven ja siihen pikkukiveen kirjoitetun uuden nimen, jota ei tiedä kukaan muu kuin sen saaja.’
18 Ja Tyatiran seurakunnan enkelille kirjoita: Näin sanoo Jumalan Poika, hän jolla on silmät kuin tulen liekki, ja hänen jalkansa ovat puhtaan kuparin kaltaiset:
19 ’Minä tiedän sinun tekosi ja sinun rakkautesi ja uskosi ja palveluksesi ja kestävyytesi ja sen, että sinun viimeaikaiset tekosi ovat useammat kuin entiset.
20 Mutta se minulla on sinua vastaan, että sinä suvaitset tuota naista Isebeliä, joka sanoo itseään naisprofeetaksi, ja hän opettaa ja eksyttää minun orjiani syyllistymään haureuteen ja syömään epäjumalille uhrattua.
21 Ja minä annoin hänelle aikaa katua, mutta hän ei ole halukas katumaan haureuttaan.
22 Katso! Aion syöstä hänet sairasvuoteeseen ja ne, jotka syyllistyvät hänen kanssaan aviorikokseen, suureen ahdistukseen, elleivät he kadu hänen tekojaan.
23 Ja hänen lapsensa minä tapan kuolettavalla vitsauksella, niin että kaikki seurakunnat tulevat tietämään, että minä olen se, joka tutkii munuaiset ja sydämet, ja minä annan teille kullekin tekojenne mukaan.
24 Mutta sanon teille muille, jotka olette Tyatirassa, kaikille niille, joilla ei ole tätä opetusta, juuri niille, jotka eivät tulleet tuntemaan, kuten he sanovat,”Saatanan syviä asioita”: Minä en pane teidän päällenne muuta taakkaa.
25 Pitäkää kuitenkin kiinni siitä, mitä teillä on, kunnes tulen.
26 Ja sille, joka voittaa ja noudattaa minun tekojani aina loppuun saakka, minä annan vallan kansakuntiin,
27 ja hän on paimentava ihmisiä rautasauvalla, niin että heidät murskataan kuin saviastiat, samoin kuin minä olen saanut vallan Isältäni,
28 ja minä annan hänelle aamutähden.
29 Jolla on korva, se kuulkoon, mitä henki sanoo seurakunnille.’
ilmestys 3
3 Ja Sardeen seurakunnan enkelille kirjoita: Näin sanoo hän, jolla on ne Jumalan seitsemän henkeä ja ne seitsemän tähteä: ’Minä tiedän sinun tekosi, että sinulla on se nimi, että olet elossa, mutta sinä olet kuollut.
2 Valpastu ja vahvista niitä jäljellä olevia, jotka olivat kuolemaisillaan, sillä en ole todennut sinun tekojasi täysin suoritetuiksi Jumalani edessä.
3 Muista siis aina, mitä olet saanut ja kuullut, ja pidä se jatkuvasti ja kadu. Ellet herää, niin varmasti tulen kuin varas, etkä tiedä lainkaan, minä hetkenä tulen sinun kohdallesi.
4 Siitä huolimatta sinulla on Sardeessa muutamia nimiä, jotka eivät ole saastuttaneet päällysvaippojaan, ja he saavat vaeltaa minun kanssani valkoisissa vaatteissa, koska he ovat arvollisia.
5 Se, joka voittaa, puetaan siten valkoisiin päällysvaippoihin, enkä minä missään tapauksessa pyyhi pois hänen nimeään elämän kirjasta, vaan tunnustan hänen nimensä Isäni edessä ja hänen enkeliensä edessä.
6 Jolla on korva, se kuulkoon, mitä henki sanoo seurakunnille.’
7 Ja Filadelfian seurakunnan enkelille kirjoita: Näin sanoo hän, joka on pyhä, joka on totuudellinen, jolla on Daavidin avain, joka avaa, niin ettei kukaan sulje, ja sulkee, niin ettei kukaan avaa:
8 ’Minä tiedän sinun tekosi – katso, olen asettanut sinun eteesi avatun oven, jota kukaan ei voi sulkea – että sinulla on vähän voimaa, ja sinä olet pitänyt minun sanani etkä ole osoittautunut pettymykseksi minun nimelleni.
9 Katso! Minä annan Saatanan synagogasta niitä, jotka sanovat olevansa juutalaisia, ja kuitenkaan he eivät ole vaan valehtelevat – katso, minä panen heidät tulemaan ja kumartamaan sinun jalkojesi edessä ja panen heidät tietämään, että minä olen rakastanut sinua.
10 Koska olet pitänyt minun kestävyyttäni koskevan sanan, niin minä myös varjelen sinut koetuksen hetkeltä, jonka on määrä tulla koko asuttuun maahan panemaan maan päällä asuvat koetukselle.
11 Minä tulen nopeasti. Pidä lujasti kiinni siitä, mitä sinulla on, jottei kukaan ottaisi kruunuasi.
12 Sen, joka voittaa, minä teen pylvääksi Jumalani temppeliin, eikä hän missään tapauksessa lähde sieltä enää ulos, ja minä kirjoitan häneen Jumalani nimen ja Jumalani kaupungin nimen, sen uuden Jerusalemin, joka laskeutuu taivaasta Jumalani luota, ja oman uuden nimeni.
13 Jolla on korva, se kuulkoon, mitä henki sanoo seurakunnille.’
14 Ja Laodikean seurakunnan enkelille kirjoita: Näin sanoo Aamen, uskollinen ja totuudellinen todistaja, Jumalan luomakunnan alku:
15 ’Minä tiedän sinun tekosi, ettet ole kylmä etkä kuuma. Kunpa olisit kylmä tai sitten kuuma.
16 Koska siis olet haalea etkä kuuma etkä kylmä, niin tulen oksentamaan sinut suustani.
17 Koska sanot: ”Olen rikas ja olen hankkinut rikkautta enkä tarvitse yhtään mitään”, mutta et tiedä, että sinä olet kurja ja säälittävä ja köyhä ja sokea ja alaston,
18 niin neuvon sinua ostamaan minulta tulella puhdistettua kultaa, jotta rikastuisit, ja valkoiset päällysvaipat, jotta pukeutuisit ja jotta alastomuutesi häpeä ei tulisi ilmeiseksi, ja silmävoidetta silmiisi hierottavaksi, jotta näkisit.
19 Kaikkia niitä, joihin olen kiintynyt, minä ojennan ja kuritan. Ole sen tähden palavan innokas ja kadu.
20 Katso! Minä seison ovella ja kolkutan. Jos joku kuulee minun ääneni ja avaa oven, niin minä tulen hänen taloonsa ja nautin illallisen hänen kanssaan ja hän minun kanssani.
21 Sen, joka voittaa, minä annan istua kanssani valtaistuimellani, niin kuin minäkin olen voittanut ja istunut Isäni kanssa hänen valtaistuimelleen.
22 Jolla on korva, se kuulkoon, mitä henki sanoo seurakunnille.’”
ilmestys 4
4 Tämän jälkeen minä näin, ja katso: avattu ovi taivaassa, ja ensimmäinen ääni, jonka kuulin, oli kuin trumpetin, ja se puhui kanssani sanoen: ”Tule tänne ylös, niin näytän sinulle, mitä täytyy tapahtua.”
2 Tämän jälkeen jouduin kohta hengen valtaan: ja katso, taivaassa sijaitsi valtaistuin, ja valtaistuimella oli istuja.
3 Ja istuja on näöltään jaspiskiven ja kallisarvoisen punavärisen kiven kaltainen, ja valtaistuimen ympärillä on sateenkaari, näöltään smaragdin kaltainen.
4 Ja valtaistuimen ympärillä on kaksikymmentäneljä valtaistuinta, ja näillä valtaistuimilla näin istumassa kaksikymmentäneljä vanhinta puettuina valkoisiin päällysvaippoihin ja päässään kultaiset kruunut.
5 Ja valtaistuimesta lähtee salamoita ja ääniä ja jylinää, ja valtaistuimen edessä palaa seitsemän tulilamppua, ja nämä tarkoittavat Jumalan seitsemää henkeä.
6 Ja valtaistuimen edessä on ikään kuin lasinen meri, kristallin kaltainen. Ja valtaistuimen keskellä ja valtaistuimen ympärillä on neljä elävää olentoa, jotka ovat täynnä silmiä edestä ja takaa.
7 Ja ensimmäinen elävä olento on leijonan kaltainen, ja toinen elävä olento on nuoren sonnin kaltainen, ja kolmannella elävällä olennolla on kuin ihmisen kasvot, ja neljäs elävä olento on lentävän kotkan kaltainen.
8 Ja näillä neljällä elävällä olennolla on kullakin kuusi siipeä; ne ovat ympäriinsä ja alta täynnä silmiä. Eikä niillä ole lepoa päivällä eikä yöllä, kun ne sanovat: ”Pyhä, pyhä, pyhä on Jehova Jumala, Kaikkivaltias, joka oli ja joka on ja joka tulee.”
9 Ja aina kun elävät olennot antavat kirkkauden ja kunnian ja kiitoksen valtaistuimella istuvalle, hänelle, joka elää aina ja ikuisesti,
10 ne kaksikymmentäneljä vanhinta lankeavat valtaistuimella istuvan eteen ja palvovat häntä, joka elää aina ja ikuisesti, ja he heittävät kruununsa valtaistuimen eteen ja sanovat:
11 ”Sinä, Jehova, niin, meidän Jumalamme, olet arvollinen saamaan kirkkauden ja kunnian ja voiman, koska sinä olet luonut kaikki ja sinun tahdostasi ne olivat olemassa ja ne luotiin.”
ilmestys 5
5 Ja minä näin valtaistuimella istuvan oikeassa kädessä kirjakäärön, johon oli kirjoitettu sisäpuolelle ja kääntöpuolelle ja joka oli sinetöity tiiviisti seitsemällä sinetillä.
2 Ja minä näin voimakkaan enkelin julistavan suurella äänellä: ”Kuka on arvollinen avaamaan kirjakäärön ja irrottamaan sen sinetit?”
3 Mutta ei taivaassa eikä maan päällä eikä maan alla ollut ketään, joka olisi kyennyt avaamaan kirjakäärön tai katsomaan siihen.
4 Ja minä puhkesin kovasti itkemään, koska ketään ei todettu arvolliseksi avaamaan kirjakääröä tai katsomaan siihen.
5 Mutta yksi vanhimmista sanoo minulle: ”Lakkaa itkemästä. Katso! Leijona, joka on Juudan heimosta, Daavidin juuri, on voittanut, niin että hän voi avata kirjakäärön ja sen seitsemän sinettiä.”
6 Ja minä näin valtaistuimen ja niiden neljän elävän olennon keskellä ja vanhinten keskellä seisomassa karitsan, ikään kuin teurastetun; sillä oli seitsemän sarvea ja seitsemän silmää, jotka silmät tarkoittavat niitä Jumalan seitsemää henkeä, jotka on lähetetty koko maahan.
7 Ja hän meni ja otti sen heti valtaistuimella istuvan oikeasta kädestä.
8 Ja kun hän otti kirjakäärön, ne neljä elävää olentoa ja ne kaksikymmentäneljä vanhinta lankesivat Karitsan eteen, ja kullakin oli harppu, ja heillä oli kultaiset maljat, jotka olivat täynnä suitsuketta, ja suitsutus tarkoittaa pyhien rukouksia.
9 Ja he laulavat uutta laulua sanoen: ”Sinä olet arvollinen ottamaan kirjakäärön ja avaamaan sen sinetit, sillä sinut teurastettiin ja sinä ostit verelläsi ihmisiä Jumalalle jokaisesta heimosta ja kielestä ja kansasta ja kansakunnasta,
10 ja sinä teit heidät valtakunnaksi ja papeiksi meidän Jumalallemme, ja heidän on määrä hallita kuninkaina maata.”
11 Ja minä näin, ja minä kuulin monien enkelien äänen valtaistuimen ja elävien olentojen ja vanhinten ympäriltä, ja heidän lukunsa oli myriadien myriadeja ja tuhansien tuhansia,
12 ja he sanoivat suurella äänellä: ”Karitsa, joka teurastettiin, on arvollinen saamaan mahdin ja rikkauden ja viisauden ja voiman ja kunnian ja kirkkauden ja siunauksen.”
13 Ja kaikkien luomusten, jotka ovat taivaassa ja maan päällä ja maan alla ja merellä, ja kaiken niissä olevan kuulin sanovan: ”Valtaistuimella istuvalle ja Karitsalle olkoon siunaus ja kunnia ja kirkkaus ja väkevyys aina ja ikuisesti.”
14 Sitten ne neljä elävää olentoa sanoivat: ”Aamen!”, ja vanhimmat lankesivat kasvoilleen ja palvoivat.
ilmestys 6
6 Ja minä näin, kun Karitsa avasi yhden niistä seitsemästä sinetistä, ja minä kuulin yhden niistä neljästä elävästä olennosta sanovan kuin ukkosen äänellä: ”Tule!”
2 Ja minä näin, ja katso: valkoinen hevonen; ja sen selässä istuvalla oli jousi; ja hänelle annettiin kruunu, ja hän lähti voittoisana ja täydentääkseen voittonsa.
3 Ja kun hän avasi toisen sinetin, kuulin toisen elävän olennon sanovan: ”Tule!”
4 Ja tuli eräs toinen, tulenvärinen hevonen; ja sen selässä istuvan annettiin ottaa rauha pois maasta, niin että ihmiset tappaisivat toisiaan; ja hänelle annettiin suuri miekka.
5 Ja kun hän avasi kolmannen sinetin, kuulin kolmannen elävän olennon sanovan: ”Tule!” Ja minä näin, ja katso: musta hevonen; ja sen selässä istuvalla oli kädessään vaaka.
6 Ja minä kuulin äänen ikään kuin niiden neljän elävän olennon keskeltä sanovan: ”Litra vehnää denaarilla, ja kolme litraa ohria denaarilla; äläkä vahingoita oliiviöljyä äläkä viiniä.”
7 Ja kun hän avasi neljännen sinetin, kuulin neljännen elävän olennon äänen sanovan: ”Tule!”
8 Ja minä näin, ja katso: hallava hevonen; ja sen selässä istuvan nimi oli Kuolema. Ja Haades seurasi hänen kintereillään. Ja niille annettiin valta maan neljänteen osaan, tappaa pitkällä miekalla ja nälänhädällä ja kuolettavalla vitsauksella ja maan petojen avulla.
9 Ja kun hän avasi viidennen sinetin, näin alttarin alapuolella niiden sielut, jotka oli tapettu Jumalan sanan vuoksi ja sen todistustyön vuoksi, joka heillä oli ollut.
10 Ja he huusivat suurella äänellä sanoen: ”Mihin asti, Suvereeni Herra, pyhä ja totuudellinen, sinä pidätyt tuomitsemasta ja kostamasta meidän vertamme niille, jotka asuvat maan päällä?”
11 Ja heille kullekin annettiin valkoinen pitkä vaate, ja heitä käskettiin lepäämään vielä vähän aikaa, kunnes täyttyisi myös heidän orjatovereittensa ja heidän veljiensä luku, jotka olivat joutumaisillaan tapettaviksi niin kuin hekin.
12 Ja minä näin, kun hän avasi kuudennen sinetin, ja tapahtui suuri maanjäristys, ja aurinko tuli mustaksi kuin karvainen säkkikangas, ja koko kuu tuli kuin vereksi,
13 ja taivaan tähdet putosivat maahan, niin kuin viikunapuu, jota kova tuuli ravistaa, pudottaa raa’at viikunansa.
14 Ja taivas väistyi pois kuin kirjakäärö, jota kääritään kokoon, ja jokainen vuori ja saari siirrettiin pois paikaltaan.
15 Ja maan kuninkaat ja korkea-arvoisimmat ja sotapäälliköt ja rikkaat ja voimakkaat ja kaikki orjat ja vapaat kätkeytyivät luoliin ja vuorten kallioihin.
16 Ja he sanovat sanomistaan vuorille ja kallioille: ”Kaatukaa meidän päällemme ja kätkekää meidät valtaistuimella istuvan kasvoilta ja Karitsan vihastukselta,
17 sillä heidän vihastuksensa suuri päivä on tullut, ja kuka voi kestää?”
ilmestys 7
7 Tämän jälkeen minä näin neljän enkelin seisovan maan neljällä kulmalla ja pitävän tiukasti kiinni maan neljää tuulta, jotta mikään tuuli ei puhaltaisi maan päälle eikä meren päälle eikä yhteenkään puuhun.
2 Ja minä näin erään toisen enkelin kohoavan auringonnoususta, ja hänellä oli elävän Jumalan sinetti, ja hän huusi suurella äänellä niille neljälle enkelille, joiden oli annettu vahingoittaa maata ja merta,
3 sanoen: ”Älkää vahingoittako maata älkääkä merta älkääkä puita, ennen kuin olemme sinetöineet Jumalamme orjat otsastaan.”
4 Ja minä kuulin sinetöityjen luvun, sataneljäkymmentäneljätuhatta, sinetöidyt kaikista Israelin poikien heimoista:
5 Juudan heimosta kaksitoistatuhatta sinetöityä, Ruubenin heimosta kaksitoistatuhatta, Gadin heimosta kaksitoistatuhatta,
6 Asserin heimosta kaksitoistatuhatta, Naftalin heimosta kaksitoistatuhatta, Manassen heimosta kaksitoistatuhatta,
7 Simeonin heimosta kaksitoistatuhatta, Leevin heimosta kaksitoistatuhatta, Isaskarin heimosta kaksitoistatuhatta,
8 Sebulonin heimosta kaksitoistatuhatta, Joosefin heimosta kaksitoistatuhatta, Benjaminin heimosta kaksitoistatuhatta sinetöityä.
9 Tämän jälkeen minä näin, ja katso, suuri joukko, jota kukaan ei kyennyt laskemaan, kaikista kansakunnista ja heimoista ja kansoista ja kielistä seisoi valtaistuimen edessä ja Karitsan edessä puettuina pitkiin valkoisiin vaatteisiin, ja heidän käsissään oli palmunoksia.
10 Ja he huutavat jatkuvasti suurella äänellä sanoen: ”Pelastuksesta saamme kiittää Jumalaamme, joka istuu valtaistuimella, ja Karitsaa.”
11 Ja kaikki enkelit seisoivat valtaistuimen ja vanhinten ja niiden neljän elävän olennon ympärillä, ja he lankesivat kasvoilleen valtaistuimen eteen ja palvoivat Jumalaa
12 sanoen: ”Aamen! Siunaus ja kirkkaus ja viisaus ja kiitos ja kunnia ja mahti ja voima olkoon meidän Jumalallemme aina ja ikuisesti. Aamen.”
13 Ja yksi vanhimmista sanoi minulle tämän johdosta: ”Keitä nämä pitkiin valkoisiin vaatteisiin puetut ovat, ja mistä he ovat tulleet?”
14 Niin minä sanoin hänelle viipymättä: ”Herrani, sinä tiedät sen.” Ja hän sanoi minulle: ”Nämä ovat ne, jotka tulevat siitä suuresta ahdistuksesta, ja he ovat pesseet pitkät vaatteensa ja valkaisseet ne Karitsan veressä.
15 Sen vuoksi he ovat Jumalan valtaistuimen edessä, ja he suorittavat hänelle pyhää palvelusta yötä päivää hänen temppelissään, ja valtaistuimella istuva levittää telttansa heidän ylitseen.
16 He eivät enää näe nälkää, eivätkä he enää janoa, eikä auringon hehku satu heihin eikä mikään paahtava kuumuus,
17 koska Karitsa, joka on valtaistuimen keskellä, paimentaa heitä ja opastaa heidät elämän vetten lähteille. Ja Jumala pyyhkii pois kaikki kyyneleet heidän silmistään.”
ilmestys 8
8 Ja kun hän avasi seitsemännen sinetin, syntyi taivaassa noin puolen tunnin äänettömyys.
2 Ja minä näin ne seitsemän enkeliä, jotka seisovat Jumalan edessä, ja heille annettiin seitsemän trumpettia.
3 Ja eräs muu enkeli saapui ja asettui seisomaan alttarin ääreen, ja hänellä oli kultainen suitsukeastia, ja hänelle annettiin suuri määrä suitsuketta uhrattavaksi kaikkien pyhien esittämien rukousten ohella kultaisella alttarilla, joka oli valtaistuimen edessä.
4 Ja suitsukkeen savu nousi enkelin kädestä pyhien rukousten mukana Jumalan eteen.
5 Mutta enkeli otti viipymättä suitsukeastian ja täytti sen alttarin tulella ja heitti sen maahan. Ja tuli jylinää ja ääniä ja salamoita ja maanjäristys.
6 Ja ne seitsemän enkeliä, joilla oli seitsemän trumpettia, valmistautuivat puhaltamaan niihin.
7 Ja ensimmäinen puhalsi trumpettiinsa. Ja tuli verensekaista raesadetta ja tulta, ja se heitettiin maahan, ja kolmasosa maasta paloi, ja kolmasosa puista paloi, ja kaikki vihreä kasvillisuus paloi.
8 Ja toinen enkeli puhalsi trumpettiinsa. Ja jokin tulessa palavan suuren vuoren kaltainen heitettiin mereen. Ja kolmasosa merestä tuli vereksi,
9 ja kolmasosa meressä olevista luomuksista, joilla on sielu, kuoli, ja kolmasosa laivoista haaksirikkoutui.
10 Ja kolmas enkeli puhalsi trumpettiinsa. Ja taivaasta putosi suuri tähti, joka paloi kuin lamppu, ja se putosi kolmasosaan joista ja vesien lähteisiin.
11 Ja tähden nimi on Koiruoho. Ja kolmasosa vesistä muuttui koiruohoksi, ja monet ihmisistä kuolivat niistä vesistä, koska ne olivat käyneet karvaiksi.
12 Ja neljäs enkeli puhalsi trumpettiinsa. Ja kolmasosa auringosta lyötiin ja kolmasosa kuusta ja kolmasosa tähdistä, jotta kolmasosa niistä pimenisi ja päivä olisi kolmasosaltaan valaistusta vailla, ja yö samoin.
13 Ja minä näin, ja minä kuulin keskitaivaalla lentävän kotkan sanovan suurella äänellä: ”Voi, voi, voi maan päällä asuvia niiden kolmen enkelin jäljellä olevien trumpetinpuhallusten tähden, jotka ovat puhaltamaisillaan trumpetteihinsa!”
ilmestys 9
9 Ja viides enkeli puhalsi trumpettiinsa. Ja minä näin tähden, joka oli pudonnut taivaasta maahan, ja hänelle annettiin syvyyden kuilun avain.
2 Ja hän avasi syvyyden kuilun, ja kuilusta nousi savu niin kuin suuren sulatusuunin savu, ja aurinko sekä ilma pimenivät kuilun savusta.
3 Ja savusta tuli esiin kulkusirkkoja maan päälle, ja niille annettiin valta, sama valta kuin on maan skorpioneilla.
4 Ja niille sanottiin, etteivät ne saa vahingoittaa mitään maan kasvillisuutta eivätkä mitään vihreätä eivätkä mitään puuta, vaan ainoastaan niitä ihmisiä, joilla ei ole Jumalan sinettiä otsassaan.
5 Eikä kulkusirkoille suotu sitä, että ne tappaisivat heidät, vaan se, että heitä piinattaisiin viisi kuukautta, ja heidän piinansa oli kuin skorpionin aiheuttama piina, kun se iskee ihmistä.
6 Ja noina päivinä ihmiset etsivät kuolemaa, mutta eivät missään tapauksessa löydä sitä, ja he haluavat kuolla, mutta kuolema pakenee heitä.
7 Ja kulkusirkat olivat hahmoltaan taisteluvalmiiden hevosten kaltaiset, ja niiden päässä näytti olevan kullan kaltaiset kruunut, ja niiden kasvot olivat kuin ihmisten kasvot,
8 mutta niillä oli hiukset kuin naisten hiukset. Ja niiden hampaat olivat kuin leijonien hampaat,
9 ja niillä oli rautaisten rintahaarniskojen kaltaiset rintahaarniskat. Ja niiden siipien ääni oli kuin monien taisteluun juoksevien hevosten vaunujen ääni.
10 Niillä on myös samankaltaiset pyrstöt ja pistimet kuin skorpioneilla, ja niiden pyrstöissä on niiden valta vahingoittaa ihmisiä viisi kuukautta.
11 Niillä on kuninkaanaan syvyyden enkeli. Hepreaksi hänen nimensä on Abaddon, mutta kreikassa hänellä on nimenä Apollyon.
12 Yksi ”voi!” on mennyt. Katso! Vielä kaksi ”voi!”-huutoa tulee tämän jälkeen.
13 Ja kuudes enkeli puhalsi trumpettiinsa. Ja minä kuulin yhden äänen Jumalan edessä olevan kultaisen alttarin sarvista
14 sanovan kuudennelle enkelille, jolla oli trumpetti: ”Päästä irti ne neljä enkeliä, jotka ovat sidottuina suuren Eufratvirran äärellä.”
15 Ja ne neljä enkeliä, jotka ovat olleet valmiina tunnilleen ja päivälleen ja kuukaudelleen ja vuodelleen, päästettiin irti tappamaan kolmasosa ihmisistä.
16 Ja ratsuväkiarmeijoiden luku oli kaksi myriadien myriadia: minä kuulin niiden luvun.
17 Ja tällaisena minä näin näyssä hevoset ja niiden selässä istuvat: niillä oli tulipunaiset ja hyasintinsiniset ja rikinkeltaiset rintahaarniskat, ja hevosten päät olivat kuin leijonien päät, ja niiden suusta lähti tulta ja savua ja rikkiä.
18 Nämä kolme vitsausta, tuli ja savu ja rikki, jotka lähtivät niiden suusta, tappoivat kolmasosan ihmisistä.
19 Hevosten valta on näet niiden suussa ja niiden hännässä, sillä niiden hännät ovat käärmeiden kaltaiset ja niissä on päät, ja näillä ne vahingoittavat.
20 Mutta muut ihmiset, joita nämä vitsaukset eivät tappaneet, eivät katuneet kättensä tekoja, niin että olisivat lakanneet palvomasta demoneja ja kullasta ja hopeasta ja kuparista ja kivestä ja puusta tehtyjä epäjumalia, jotka eivät voi nähdä eivätkä kuulla eivätkä kävellä,
21 eivätkä he katuneet murhiaan eivätkä spiritistisiä tapojaan eivätkä haureuttaan eivätkä varkauksiaan.
ilmestys 10
10 Ja minä näin erään toisen voimakkaan enkelin laskeutuvan taivaasta puettuna pilveen, ja hänen päänsä päällä oli sateenkaari, ja hänen kasvonsa olivat kuin aurinko, ja hänen jalkansa olivat kuin tulipatsaat,
2 ja hänellä oli kädessään pieni kirjakäärö avattuna. Ja hän asetti oikean jalkansa merelle mutta vasemman maalle,
3 ja hän huusi suurella äänellä, niin kuin leijona karjuu. Ja kun hän huusi, niin seitsemän ukkosta korottivat omat äänensä.
4 Ja kun ne seitsemän ukkosta puhuivat, olin kirjoittamaisillani, mutta minä kuulin äänen sanovan taivaasta: ”Sinetöi se, mitä ne seitsemän ukkosta puhuivat, äläkä kirjoita sitä muistiin.”
5 Ja enkeli, jonka näin seisovan merellä ja maalla, kohotti oikean kätensä kohti taivasta
6 ja vannoi hänen kauttaan, joka elää aina ja ikuisesti, joka loi taivaan ja sen, mitä siinä on, ja maan ja sen, mitä siinä on, ja meren ja sen, mitä siinä on: ”Viivytystä ei enää tule olemaan,
7 vaan seitsemännen enkelin äänen kuulumisen päivinä, jolloin hän on puhaltamaisillaan trumpettiinsa, Jumalan pyhä salaisuus sen hyvän uutisen mukaan, jonka hän julisti omille orjilleen, profeetoille, on tosiaan saatettu päätökseen.”
8 Ja ääni, jonka kuulin taivaasta, puhuu minulle jälleen ja sanoo: ”Mene, ota se avattu kirjakäärö, joka on merellä ja maalla seisovan enkelin kädessä.”
9 Ja minä menin enkelin luo ja pyysin häntä antamaan minulle sen pienen kirjakäärön. Ja hän sanoi minulle: ”Ota ja syö se, ja se karvastelee vatsassasi, mutta suussasi se on makea kuin hunaja.”
10 Ja minä otin pienen kirjakäärön enkelin kädestä ja söin sen, ja suussani se oli makea kuin hunaja, mutta kun olin syönyt sen, vatsaani karvasteli.
11 Ja he sanovat minulle: ”Sinun täytyy profetoida jälleen kansoista ja kansakunnista ja kielistä ja monista kuninkaista.”
ilmestys 11
11 Ja minulle annettiin sauvan kaltainen ruoko, kun hän sanoi: ”Nouse ja mittaa Jumalan temppelipyhäkkö ja alttari ja ne, jotka siinä palvovat.
2 Mutta esipiha, joka on temppelipyhäkön ulkopuolella, jätä kokonaan pois äläkä mittaa sitä, sillä se on annettu kansakunnille, ja ne tulevat tallaamaan pyhää kaupunkia jalkoihinsa neljäkymmentäkaksi kuukautta.
3 Ja minä panen kaksi todistajaani profetoimaan tuhat kaksisataakuusikymmentä päivää säkkikankaaseen puettuina.”
4 Näitä kuvaavat ne kaksi oliivipuuta ja ne kaksi lampunjalkaa, jotka seisovat maan Herran edessä.
5 Ja jos joku tahtoo vahingoittaa heitä, niin tuli lähtee heidän suustaan ja nielaisee heidän vihollisensa, ja jos joku tahtoisi vahingoittaa heitä, niin hänet on tapettava tällä tavoin.
6 Heillä on valta sulkea taivas, jottei heidän profetoimisensa päivinä lankeaisi sadetta, ja heillä on valta muuttaa vedet vereksi ja lyödä maata kaikenlaisilla vitsauksilla niin usein kuin he tahtovat.
7 Ja kun he ovat lopettaneet todistamisensa, peto, joka nousee syvyydestä, sotii heitä vastaan ja voittaa heidät ja tappaa heidät.
8 Ja heidän ruumiinsa tulevat olemaan sen suuren kaupungin valtakadulla, jota hengellisessä merkityksessä kutsutaan Sodomaksi ja Egyptiksi, jossa myös heidän Herransa pantiin paaluun.
9 Ja kansoista ja heimoista ja kielistä ja kansakunnista olevat katsovat heidän ruumiitaan kolme ja puoli päivää, eivätkä he salli panna heidän ruumiitaan muistohautaan.
10 Ja maan päällä asuvat iloitsevat heistä ja pitävät hauskaa, ja he lähettävät lahjoja toisilleen, koska nämä kaksi profeettaa piinasivat maan päällä asuvia.
11 Ja niiden kolmen ja puolen päivän kuluttua heihin meni Jumalasta elämän henkeä, ja he nousivat jaloilleen, ja suuri pelko valtasi ne, jotka näkivät heidät.
12 Ja he kuulivat suuren äänen sanovan heille taivaasta: ”Tulkaa tänne ylös.” Ja he menivät ylös taivaaseen pilvessä, ja heidän vihollisensa näkivät heidät.
13 Ja sillä hetkellä tapahtui suuri maanjäristys, ja kymmenesosa kaupungista sortui, ja maanjäristys tappoi seitsemäntuhatta henkeä, ja muut säikähtivät ja antoivat kunnian taivaan Jumalalle.
14 Toinen ”voi!” on mennyt. Katso! Kolmas ”voi!” tulee nopeasti.
15 Ja seitsemäs enkeli puhalsi trumpettiinsa. Ja taivaassa kuului suuria ääniä, jotka sanoivat: ”Maailman valtakunnasta on tullut meidän Herramme ja hänen Kristuksensa valtakunta, ja hän tulee hallitsemaan kuninkaana aina ja ikuisesti.”
16 Ja ne kaksikymmentäneljä vanhinta, jotka istuivat Jumalan edessä valtaistuimillaan, lankesivat kasvoilleen ja palvoivat Jumalaa
17 sanoen: ”Me kiitämme sinua, Jehova Jumala, Kaikkivaltias, joka olet ja joka olit, koska sinä olet ottanut suuren voimasi ja alkanut hallita kuninkaana.
18 Mutta kansakunnat vihastuivat, ja tuli sinun oma vihastuksesi sekä määräaika tuomita kuolleet ja antaa palkka orjillesi, profeetoille, ja pyhille ja nimeäsi pelkääville, pienille ja suurille, ja saattaa turmioon ne, jotka turmelevat maata.”
19 Ja taivaassa oleva Jumalan temppelipyhäkkö avautui, ja hänen liittonsa arkku näkyi hänen temppelipyhäkössään. Ja tuli salamoita ja ääniä ja jylinää ja maanjäristys ja suuri raesade.
ilmestys 12
12 Ja taivaassa näkyi suuri tunnusmerkki: aurinkoon puettu nainen, ja kuu oli hänen jalkojensa alla, ja hänen päässään oli kahdentoista tähden kruunu,
2 ja hän oli raskaana. Ja hän huutaa kivuissaan ja synnytystuskissaan.
3 Ja taivaassa näkyi toinenkin tunnusmerkki, ja katso: suuri tulenvärinen lohikäärme, jolla oli seitsemän päätä ja kymmenen sarvea ja päissään seitsemän diadeemia;
4 ja sen pyrstö kuljettaa mukanaan kolmasosaa taivaan tähdistä, ja se heitti ne alas maahan. Ja lohikäärme seisoi synnyttämäisillään olevan naisen edessä nielaistakseen hänen lapsensa, kun hän synnyttäisi.
5 Ja hän synnytti pojan, poikalapsen, jonka on määrä paimentaa kaikkia kansakuntia rautasauvalla. Ja hänen lapsensa temmattiin Jumalan luo ja hänen valtaistuimensa luo.
6 Ja nainen pakeni erämaahan, jossa hänellä on Jumalan valmistama paikka, jotta häntä ravittaisiin siellä tuhat kaksisataakuusikymmentä päivää.
7 Ja taivaassa syttyi sota: Mikael ja hänen enkelinsä taistelivat lohikäärmettä vastaan, ja lohikäärme enkeleineen taisteli,
8 mutta ei päässyt voitolle, eikä heille löytynyt enää sijaa taivaasta.
9 Niinpä suuri lohikäärme heitettiin alas, se alkuperäinen käärme, jota kutsutaan Panettelijaksi ja Saatanaksi, joka eksyttää koko asuttua maata; hänet heitettiin alas maahan, ja hänen enkelinsä heitettiin alas hänen kanssaan.
10 Ja minä kuulin suuren äänen sanovan taivaassa: ”Nyt on tullut pelastus ja voima ja meidän Jumalamme valtakunta ja hänen Kristuksensa valta, sillä meidän veljiemme syyttäjä, joka syyttää heitä yötä päivää Jumalamme edessä, on heitetty alas!
11 Ja he voittivat hänet Karitsan veren takia ja todistamisensa sanan takia, eivätkä he rakastaneet sieluaan kuolemankaan edessä.
12 Tämän vuoksi iloitkaa, taivaat ja te niissä asuvat! Voi maata ja merta, sillä Panettelija on tullut alas teidän luoksenne suuren suuttumuksen vallassa, koska hän tietää, että hänen aikansa on lyhyt.”
13 Kun nyt lohikäärme näki, että se oli heitetty alas maahan, se vainosi naista, joka oli poikalapsen synnyttänyt.
14 Mutta naiselle annettiin suuren kotkan kaksi siipeä, jotta hän lentäisi omaan paikkaansa erämaahan; siellä häntä ravitaan aika ja ajat ja puoli aikaa poissa käärmeen kasvojen luota.
15 Ja käärme syöksi suustaan vettä niin kuin virran naisen perään hukuttaakseen hänet virtaan.
16 Mutta maa tuli naisen avuksi, ja maa avasi suunsa ja nieli virran, jonka lohikäärme oli syössyt suustaan.
17 Ja lohikäärme vihastui naiseen ja lähti käymään sotaa hänen siemenensä jäljellä olevia vastaan, jotka noudattavat Jumalan käskyjä ja joilla on Jeesuksesta todistamisen työ.
ilmestys 13
13 Ja se seisahtui meren hiekalle. Ja minä näin pedon nousevan merestä; sillä oli kymmenen sarvea ja seitsemän päätä ja sarvissaan kymmenen diadeemia, mutta sen päissä oli rienaavia nimiä.
2 Ja peto, jonka minä näin, oli leopardin kaltainen, mutta sen jalat olivat kuin karhun, ja sen suu oli kuin leijonan suu. Ja lohikäärme antoi pedolle sen voiman ja sen valtaistuimen ja suuren vallan.
3 Ja minä näin yhden sen päistä olevan ikään kuin kuoliaaksi teurastettu, mutta sen kuolinhaava parani, ja koko maa seurasi petoa ihaillen.
4 Ja he palvoivat lohikäärmettä, koska se antoi pedolle vallan, ja he palvoivat petoa sanoen: ”Kuka on pedon kaltainen, ja kuka voi taistella sitä vastaan?”
5 Ja sille annettiin suu, joka puhui suuria ja rienauksia, ja sille annettiin valta toimia neljäkymmentäkaksi kuukautta.
6 Ja se avasi suunsa Jumalaa vastustavaan rienaukseen rienatakseen hänen nimeään ja hänen asuinpaikkaansa, niitä jotka asuvat taivaassa.
7 Ja sen annettiin käydä sotaa pyhiä vastaan ja voittaa heidät, ja sille annettiin valta jokaiseen heimoon ja kansaan ja kieleen ja kansakuntaan.
8 Ja kaikki maan päällä asuvat tulevat palvomaan sitä; heistä yhdenkään nimeä ei ole kirjoitettu teurastetun Karitsan elämänkirjakääröön maailman perustamisesta asti.
9 Jos jollakulla on korva, hän kuulkoon.
10 Jos joku on tarkoitettu vankeuteen, hän menee vankeuteen. Jos joku tappaa miekalla, hänet täytyy tappaa miekalla. Tässä on kyseessä pyhien kestävyys ja usko.
11 Ja minä näin toisen pedon nousevan maasta, ja sillä oli kaksi sarvea samoin kuin karitsalla, mutta se alkoi puhua kuin lohikäärme.
12 Ja se käyttää kaikkea ensimmäisen pedon valtaa sen nähden. Ja se saa maan ja siinä asuvat palvomaan ensimmäistä petoa, jonka kuolinhaava parani.
13 Ja se tekee suuria tunnusmerkkejä, niin että se saisi tulenkin lankeamaan taivaasta maahan ihmisten nähden.
14 Ja se eksyttää maan päällä asuvia niillä tunnusmerkeillä, joita sen annettiin tehdä pedon nähden, samalla kun se käskee maan päällä asuvia tekemään kuvan sille pedolle, jossa oli miekanhaava ja joka kuitenkin virkosi.
15 Ja sen suotiin antaa pedon kuvalle henki, niin että pedon kuva sekä puhuisi että aiheuttaisi kaikkien niiden tapetuksi tulemisen, jotka eivät millään tavoin palvoisi pedon kuvaa.
16 Ja se panee pakon alaisuuteen kaikki, pienet ja suuret ja rikkaat ja köyhät ja vapaat ja orjat, jotta heille annettaisiin merkki heidän oikeaan käteensä tai otsaansa
17 ja jottei kukaan muu voisi ostaa tai myydä kuin se, jossa on merkki, pedon nimi tai sen nimen luku.
18 Tässä kysytään viisautta: laskekoon se, jolla on älyä, pedon luvun, sillä se on ihmisen luku; ja sen luku on kuusisataakuusikymmentäkuusi.
ilmestys 14
14 Ja minä näin, ja katso, Karitsa seisoi Siioninvuorella ja hänen kanssaan sataneljäkymmentäneljätuhatta, joiden otsaan oli kirjoitettu hänen nimensä ja hänen Isänsä nimi.
2 Ja minä kuulin taivaasta äänen niin kuin paljojen vesien äänen ja niin kuin kovan jylinän äänen; ja ääni, jonka kuulin, oli kuin laulajien, jotka säestävät itseään harpulla, kun he soittavat harppujaan.
3 Ja he laulavat ikään kuin uutta laulua valtaistuimen edessä ja niiden neljän elävän olennon ja vanhinten edessä, eikä kukaan kyennyt oppimaan sitä laulua paitsi ne sataneljäkymmentäneljätuhatta, jotka on ostettu maasta.
4 Nämä ovat niitä, jotka eivät ole saastuttaneet itseään naisten kanssa; he ovat näet neitsyitä. Nämä ovat niitä, jotka seuraavat jatkuvasti Karitsaa, minne hän meneekin. Nämä ostettiin ihmisistä ensi hedelmäksi Jumalalle ja Karitsalle,
5 eikä heidän suustaan ole löydetty mitään valhetta; he ovat moitteettomia.
6 Ja minä näin erään toisen enkelin lentävän keskitaivaalla, ja hänellä oli julistettavana ikuinen hyvä uutinen iloisena sanomana maan päällä asuville ja jokaiselle kansakunnalle ja heimolle ja kielelle ja kansalle,
7 ja hän sanoi suurella äänellä: ”Pelätkää Jumalaa ja antakaa hänelle kunnia, sillä hänen tuomionsa hetki on tullut, ja niin palvokaa häntä, joka on tehnyt taivaan ja maan ja meren ja vesien lähteet.”
8 Ja seurasi vielä toinen enkeli, joka sanoi: ”Se on kukistunut! Suuri Babylon on kukistunut, se joka pani kaikki kansakunnat juomaan haureutensa suuttumuksenviiniä!”
9 Ja heitä seurasi vielä kolmas enkeli, joka sanoi suurella äänellä: ”Jos joku palvoo petoa ja sen kuvaa ja ottaa otsaansa tai käteensä merkin,
10 niin hän tulee myös juomaan Jumalan suuttumuksen viiniä, joka vuodatetaan laimentamattomana hänen vihastuksensa maljaan, ja häntä piinataan tulella ja rikillä pyhien enkelien nähden ja Karitsan nähden.
11 Ja heidän piinansa savu nousee aina ja ikuisesti, eikä heillä ole lepoa päivällä eikä yöllä, niillä, jotka palvovat petoa ja sen kuvaa, eikä kenelläkään, joka ottaa sen nimen merkin.
12 Tässä on kyseessä pyhien kestävyys, niiden, jotka noudattavat Jumalan käskyjä ja uskovat Jeesukseen.”
13 Ja minä kuulin äänen sanovan taivaasta: ”Kirjoita: onnellisia ovat ne kuolleet, jotka tästä lähin kuolevat Herran yhteydessä. Niin, sanoo henki, levätkööt he vaivannäöistään, sillä heidän tekonsa seuraavat heitä.”
14 Ja minä näin, ja katso: valkoinen pilvi, ja pilvellä istui joku ihmisen pojan kaltainen, päässään kultainen kruunu ja kädessään terävä sirppi.
15 Ja temppelipyhäköstä tuli esiin eräs toinen enkeli ja huusi suurella äänellä pilvellä istuvalle: ”Ojenna sirppisi ja leikkaa, koska leikkuun hetki on tullut, sillä maan elo on täysin kypsä.”
16 Ja pilvellä istuva heilautti sirppinsä maan päälle, ja maan elo tuli leikatuksi.
17 Ja temppelipyhäköstä, joka on taivaassa, tuli esiin vielä toinen enkeli, ja hänelläkin oli terävä sirppi.
18 Ja alttarista tuli esiin vielä yksi enkeli, ja hänellä oli tuli vallassaan. Ja hän huusi suurella äänellä sille, jolla oli terävä sirppi, sanoen: ”Ojenna terävä sirppisi ja korjaa maan viiniköynnöksen tertut, sillä sen rypäleet ovat kypsyneet.”
19 Ja enkeli heilautti sirppinsä maahan ja korjasi maan viiniköynnöksen, ja hän heitti sen suureen Jumalan suuttumuksen viinikuurnaan.
20 Ja viinikuurna poljettiin kaupungin ulkopuolella, ja viinikuurnasta pursui verta hevosten suitsiin saakka, tuhannen kuudensadan stadionin päähän.
ilmestys 15
15 Ja minä näin taivaassa erään toisen tunnusmerkin, suuren ja ihmeellisen: seitsemän enkeliä, joilla oli seitsemän vitsausta. Nämä ovat viimeiset, sillä niillä Jumalan suuttumus saatetaan päätökseen.
2 Ja minä näin ikään kuin lasisen meren, johon oli sekoitettu tulta, ja ne, jotka selviytyvät voittoisina pedosta ja sen kuvasta ja sen nimen luvusta, seisomassa lasisen meren luona, ja heillä oli Jumalan harput.
3 Ja he laulavat Mooseksen, Jumalan orjan, laulua ja Karitsan laulua sanoen: ”Suuret ja ihmeelliset ovat sinun tekosi, Jehova Jumala, Kaikkivaltias. Vanhurskaat ja todet ovat sinun tiesi, ikuisuuden Kuningas.
4 Kuka ei tosiaankaan pelkäisi sinua, Jehova, ja kirkastaisi sinun nimeäsi, sillä sinä yksin olet uskollinen? Sillä kaikki kansakunnat tulevat ja palvovat sinun edessäsi, koska sinun vanhurskaat säädöksesi on tehty ilmeisiksi.”
5 Ja tämän jälkeen minä näin, ja todistuksen teltan pyhäkkö avautui taivaassa,
6 ja ne seitsemän enkeliä, joilla oli ne seitsemän vitsausta, tulivat esiin pyhäköstä puhtaaseen, hohtavaan pellavaan puettuina ja rinnan ympäriltä kultaisella vyöllä vyötettyinä.
7 Ja yksi niistä neljästä elävästä olennosta antoi niille seitsemälle enkelille seitsemän kultaista maljaa, jotka olivat täynnä Jumalan suuttumusta, hänen joka elää aina ja ikuisesti.
8 Ja pyhäkkö tuli Jumalan kirkkaudesta ja hänen voimastaan täyteen savua, eikä kukaan voinut mennä pyhäkköön, ennen kuin niiden seitsemän enkelin seitsemän vitsausta olivat päättyneet.
ilmestys 16
16 Ja minä kuulin suuren äänen sanovan pyhäköstä niille seitsemälle enkelille: ”Menkää ja vuodattakaa ne seitsemän Jumalan suuttumuksen maljaa maahan.”
2 Ja ensimmäinen meni pois ja vuodatti maljansa maahan. Ja ihmisiin, joissa oli pedon merkki ja jotka palvoivat sen kuvaa, tuli tuskallinen ja pahanlaatuinen märkähaava.
3 Ja toinen vuodatti maljansa mereen. Ja se tuli kuin kuolleen vereksi, ja jokainen elävä sielu kuoli, kaikki, mitä meressä oli.
4 Ja kolmas vuodatti maljansa jokiin ja vesien lähteisiin. Ja ne tulivat vereksi.
5 Ja minä kuulin vesien enkelin sanovan: ”Sinä, joka olet ja joka olit, sinä Uskollinen, olet vanhurskas, koska olet antanut nämä päätökset,
6 sillä he ovat vuodattaneet pyhien ja profeettojen verta, ja sinä olet antanut heille verta juotavaksi. He ansaitsevat sen.”
7 Ja minä kuulin alttarin sanovan: ”Niin, Jehova Jumala, Kaikkivaltias, todet ja vanhurskaat ovat sinun oikeudelliset päätöksesi.”
8 Ja neljäs vuodatti maljansa aurinkoon, ja auringon annettiin paahtaa ihmisiä tulella.
9 Ja ihmiset paahtuivat suuresta kuumuudesta, mutta he rienasivat Jumalan nimeä, hänen jolla on nämä vitsaukset vallassaan, eivätkä he katuneet antaakseen hänelle kunnian.
10 Ja viides vuodatti maljansa pedon valtaistuimelle. Ja sen valtakunta pimeni, ja ihmiset alkoivat pureskella kieltään tuskasta,
11 mutta he rienasivat taivaan Jumalaa tuskiensa ja märkähaavojensa takia, eivätkä he katuneet tekojaan.
12 Ja kuudes vuodatti maljansa suureen Eufratvirtaan, ja sen vesi kuivui, jotta tie valmistuisi auringonnoususta tuleville kuninkaille.
13 Ja minä näin lohikäärmeen suusta ja pedon suusta ja väärän profeetan suusta tulevan kolme epäpuhdasta henkeytettyä ilmausta, näöltään kuin sammakkoja.
14 Ne ovat näet demonien henkeyttämiä ilmauksia ja tekevät tunnusmerkkejä, ja ne lähtevät koko asutun maan kuninkaiden luo kokoamaan heidät Jumalan, Kaikkivaltiaan, suuren päivän sotaan.
15 ”Katso! Minä tulen kuin varas. Onnellinen on se, joka pysyy valveilla ja säilyttää päällysvaippansa, jottei hän vaeltaisi alastomana eikä hänen häpeällisyyttään katseltaisi.”
16 Ja ne kokosivat heidät paikkaan, joka hepreaksi on nimeltään Har-Magedon.
17 Ja seitsemäs vuodatti maljansa ilmaan. Tällöin pyhäköstä, valtaistuimelta, lähti suuri ääni, joka sanoi: ”Se on tapahtunut!”
18 Ja tuli salamoita ja ääniä ja jylinää, ja tuli suuri maanjäristys, jollaista ei ollut sattunut siitä lähtien, kun ihmisiä ilmaantui maan päälle, niin laaja maanjäristys, niin suuri.
19 Ja se suuri kaupunki jakautui kolmeen osaan, ja kansakuntien kaupungit kukistuivat; ja Suuri Babylon muistettiin Jumalan edessä, jotta sille annettaisiin hänen vihastuksensa suuttumuksen viinimalja.
20 Myös jokainen saari pakeni, eikä vuoria löytynyt.
21 Ja suuri raesade, jossa jokainen rae painoi noin talentin, syöksyi taivaasta ihmisten päälle, ja ihmiset rienasivat Jumalaa raevitsauksen tähden, sillä sen vitsaus oli tavattoman suuri.
ilmestys 17
17 Ja yksi niistä seitsemästä enkelistä, joilla oli ne seitsemän maljaa, tuli ja puhui minun kanssani sanoen: ”Tule, minä näytän sinulle sen suuren porton tuomion, joka istuu paljojen vesien päällä,
2 jonka kanssa maan kuninkaat syyllistyivät haureuteen, kun taas maan asukkaat juovutettiin hänen haureutensa viinistä.”
3 Ja hän vei minut hengen voimassa erämaahan. Ja minä näin naisen istuvan helakanpunaisen pedon selässä; peto oli täynnä rienaavia nimiä, ja sillä oli seitsemän päätä ja kymmenen sarvea.
4 Ja nainen oli puettu purppuraan ja helakanpunaan ja koristettu kullalla ja kallisarvoisilla kivillä ja helmillä, ja hänellä oli kädessään kultainen malja, joka oli täynnä iljetyksiä ja hänen haureutensa epäpuhtauksia.
5 Ja hänen otsaansa oli kirjoitettu nimi, salaisuus: ”Suuri Babylon, maan porttojen ja iljetysten äiti.”
6 Ja minä näin naisen olevan juovuksissa pyhien verestä ja Jeesuksen todistajien verestä. Nähdessäni hänet ihmettelin suuren kummastuksen vallassa.
7 Niinpä enkeli sanoi minulle: ”Minkä vuoksi ihmettelet? Minä kerron sinulle naisen ja sen pedon salaisuuden, joka häntä kantaa ja jolla on seitsemän päätä ja kymmenen sarvea:
8 Peto, jonka näit, oli, mutta ei ole, ja kuitenkin se on nousemaisillaan syvyydestä, ja sen on määrä mennä tuhoon. Ja kun maan päällä asuvat näkevät, kuinka peto oli, mutta ei ole, ja kuitenkin tulee olemaan läsnä, he ihmettelevät ihaillen, mutta heidän nimiään ei ole kirjoitettu elämän kirjakääröön maailman perustamisesta asti.
9 Tässä kysytään älyä, jossa on viisautta: Ne seitsemän päätä tarkoittavat seitsemää vuorta, joiden huipulla nainen istuu.
10 Ja on seitsemän kuningasta: viisi on kaatunut, yksi on, yksi ei ole vielä saapunut, mutta kun hän saapuu, hänen täytyy pysyä vähän aikaa.
11 Ja peto, joka oli, mutta ei ole, on itsekin kahdeksas kuningas, mutta on lähtöisin niistä seitsemästä, ja se menee tuhoon.
12 Ja ne kymmenen sarvea, jotka näit, tarkoittavat kymmentä kuningasta, jotka eivät ole vielä saaneet valtakuntaa, mutta he saavat vallan kuninkaina yhdeksi hetkeksi pedon kanssa.
13 Näillä on yksi ajatus, ja niin he antavat voimansa ja valtansa pedolle.
14 Nämä tulevat taistelemaan Karitsaa vastaan, mutta koska Karitsa on herrojen Herra ja kuninkaiden Kuningas, niin hän voittaa heidät. Myös hänen kanssaan kutsutut ja valitut ja uskolliset voittavat.”
15 Ja hän sanoo minulle: ”Vedet, jotka näit, siellä missä portto istuu, tarkoittavat kansoja ja ihmisjoukkoja ja kansakuntia ja kieliä.
16 Ja ne kymmenen sarvea, jotka näit, ja peto, nämä tulevat vihaamaan porttoa ja riisuvat hänet paljaaksi ja alastomaksi ja syövät hänen lihansa ja polttavat hänet kokonaan tulella.
17 Sillä Jumala on pannut heidän sydämeensä, että he toteuttavat hänen ajatuksensa, niin, että he toteuttavat yhden ajatuksensa antamalla valtakuntansa pedolle, kunnes Jumalan sanat ovat menneet täytäntöön.
18 Ja nainen, jonka näit, tarkoittaa sitä suurta kaupunkia, jolla on maan kuninkaita ylempi valtakunta.”
ilmestys 18
18 Tämän jälkeen minä näin taivaasta laskeutuvan erään toisen enkelin, jolla oli suuri valta, ja maa valkeni hänen kirkkaudestaan.
2 Ja hän huusi voimakkaalla äänellä sanoen: ”Se on kukistunut! Suuri Babylon on kukistunut ja tullut demonien asuinpaikaksi ja jokaisen epäpuhtaan henkäyksen piilopaikaksi ja jokaisen epäpuhtaan ja vihatun linnun piilopaikaksi!
3 Sillä hänen haureutensa suuttumuksenviinin takia kaikki kansakunnat ovat langenneet hänen uhreikseen, ja maan kuninkaat ovat syyllistyneet haureuteen hänen kanssaan, ja maan matkustavat kauppiaat ovat rikastuneet hänen häpeämättömän ylellisyytensä voimasta.”
4 Ja minä kuulin erään toisen äänen sanovan taivaasta: ”Lähtekää siitä ulos, minun kansani, jos ette tahdo osallistua hänen kanssaan hänen synteihinsä ja jos ette tahdo saada osaa hänen vitsauksistaan.
5 Sillä hänen syntinsä ovat kasaantuneet aina taivaaseen saakka, ja Jumala on palauttanut mieleensä hänen epäoikeudenmukaiset tekonsa.
6 Antakaa hänelle niin kuin hän itse antoi ja tehkää hänelle kaksi kertaa niin paljon, kaksinkertaisesti se, mitä hän teki; siihen maljaan, johon hän pani sekoitusta, pankaa hänelle kaksi kertaa niin paljon sekoitusta.
7 Siinä määrin kuin hän hankki itselleen loistoa ja eli häpeämättömässä ylellisyydessä, siinä määrin antakaa hänelle piinaa ja surua. Sillä hän sanoo jatkuvasti sydämessään: ’Minä istun kuningattarena enkä ole mikään leski enkä tule koskaan näkemään surua.’
8 Sen vuoksi hänen vitsauksensa tulevat yhtenä päivänä: kuolema ja suru ja nälänhätä, ja hänet poltetaan kokonaan tulella, sillä Jehova Jumala, joka on tuominnut hänet, on voimakas.
9 Ja maan kuninkaat, jotka syyllistyivät haureuteen hänen kanssaan ja elivät häpeämättömässä ylellisyydessä, tulevat itkemään ja lyömään itseään murheesta hänen takiaan, kun he katselevat hänen palonsa savua,
10 samalla kun he seisovat matkan päässä peläten hänen piinaansa ja sanovat: ’Voi, voi, sinä suuri kaupunki, Babylon, sinä vahva kaupunki, sillä sinun tuomiosi tuli yhdessä hetkessä!’
11 Myös maan matkustavat kauppiaat itkevät ja surevat häntä, koska kukaan ei enää osta heidän täyttä varastoaan,
12 täyttä varastoa kultaa ja hopeaa ja kallisarvoisia kiviä ja helmiä ja hienoa pellavaa ja purppuraa ja silkkiä ja helakanpunaa ja kaikenlaista hajupuuta ja kaikenlaisia norsunluuesineitä ja kaikenlaisia erittäin kallisarvoisesta puusta ja kuparista ja raudasta ja marmorista tehtyjä esineitä
13 sekä kanelia ja intialaista maustetta ja suitsuketta ja hyvänhajuista öljyä ja suitsutuspihkaa ja viiniä ja oliiviöljyä ja hienoja jauhoja ja vehnää ja karjaa ja lampaita ja hevosia ja vaunuja ja orjia ja ihmissieluja.
14 Niin, se mehevä hedelmä, jota sielusi halusi, on sinulta mennyt, ja kaikki herkut ja komeudet ovat sinulta kadonneet, eikä niitä koskaan enää löydetä.
15 Matkustavat kauppiaat, jotka myivät näitä tavaroita ja jotka rikastuivat hänestä, tulevat seisomaan matkan päässä peläten hänen piinaansa sekä itkemään ja suremaan
16 ja sanomaan: ’Voi, voi – se suuri kaupunki, joka oli puettu hienoon pellavaan ja purppuraan ja helakanpunaan ja runsaasti koristeltu kullalla ja kallisarvoisilla kivillä ja helmillä,
17 sillä niin suuri rikkaus hävitettiin yhdessä hetkessä!’ Ja kaikki laivankapteenit ja kaikki, jotka matkustavat laivalla jostakin, ja merimiehet ja kaikki, jotka ansaitsevat toimeentulonsa mereltä, seisoivat matkan päässä
18 ja huusivat katsellessaan hänen palonsa savua ja sanoivat: ’Mikä kaupunki on tämän suuren kaupungin kaltainen?’
19 Ja he heittivät tomua päänsä päälle ja huusivat itkien ja surren ja sanoivat: ’Voi, voi – se suuri kaupunki, jossa kaikki, joilla oli laivoja merellä, rikastuivat sen kallisarvoisuudesta, sillä se hävitettiin yhdessä hetkessä!’
20 Iloitse hänestä, oi taivas, ja iloitkaa, te pyhät ja te apostolit ja te profeetat, koska Jumala on tuominnut hänet rangaistukseen teidän puolestanne!”
21 Ja voimakas enkeli nosti kiven, niin kuin suuren myllynkiven, ja heitti sen mereen ja sanoi: ”Näin heitetään rajusti pois Babylon, se suuri kaupunki, eikä sitä löydetä enää koskaan.
22 Eikä sinussa kuulla enää koskaan harpulla itseään säestävien laulajien eikä muusikkojen eikä huilunsoittajien eikä trumpetistien ääntä, eikä sinusta löydetä enää koskaan minkään ammatin käsityöläistä, eikä sinussa kuulla enää koskaan myllynkiven ääntä,
23 eikä sinussa loista enää koskaan lampun valo, eikä sinussa kuulla enää koskaan sulhasen eikä morsiamen ääntä; sillä sinun matkustavat kauppiaasi olivat maan korkea-arvoisimpia miehiä, sillä sinun spiritismin harjoittamisellasi eksytettiin kaikki kansakunnat.
24 Niin, hänestä on löydetty profeettojen ja pyhien ja kaikkien niiden veri, jotka on tapettu maan päällä.”
ilmestys 19
19 Tämän jälkeen minä kuulin ikään kuin suuren ihmisjoukon kovan äänen sanovan taivaassa: ”Ylistäkää Jahia! Pelastus ja kunnia ja voima kuuluvat meidän Jumalallemme,
2 sillä hänen tuomionsa ovat todet ja vanhurskaat. Sillä hän on pannut täytäntöön sen suuren porton tuomion, joka turmeli maan haureudellaan, ja kostanut orjiensa veren ja vaatinut sen hänen kädestään.”
3 Ja he sanoivat heti toisen kerran: ”Ylistäkää Jahia! Ja portosta nousee savu aina ja ikuisesti.”
4 Ja ne kaksikymmentäneljä vanhinta ja ne neljä elävää olentoa lankesivat kasvoilleen ja palvoivat Jumalaa, joka istui valtaistuimella, ja sanoivat: ”Aamen! Ylistäkää Jahia!”
5 Lisäksi valtaistuimelta lähti ääni, joka sanoi: ”Ylistäkää meidän Jumalaamme, kaikki te hänen orjansa, jotka pelkäätte häntä, pienet ja suuret.”
6 Ja minä kuulin ikään kuin suuren ihmisjoukon äänen ja kuin paljojen vesien äänen ja kuin voimakkaan jylinän äänen sanovan: ”Ylistäkää Jahia, sillä Jehova, meidän Jumalamme, Kaikkivaltias, on alkanut hallita kuninkaana.
7 Iloitkaamme ja riemuitkaamme ja antakaamme hänelle kunnia, sillä Karitsan häät ovat tulleet ja hänen vaimonsa on itsensä valmistanut.
8 Ja tämän on annettu tulla puetuksi hohtavaan, puhtaaseen, hienoon pellavaan, sillä hieno pellava edustaa pyhien vanhurskaita tekoja.”
9 Ja hän sanoo minulle: ”Kirjoita: onnellisia ovat ne, jotka on kutsuttu Karitsan hääillalliselle.” Hän sanoo minulle lisäksi: ”Nämä ovat Jumalan todet sanat.”
10 Silloin minä lankesin hänen jalkojensa eteen palvoakseni häntä. Mutta hän sanoo minulle: ”Varo! Älä tee sitä! Olen vain sinun ja sinun veljiesi orjatoveri, niiden joilla on Jeesuksesta todistamisen työ. Palvo Jumalaa, sillä Jeesuksesta todistaminen on profetoimisen henki.”
11 Ja minä näin taivaan auenneena, ja katso: valkoinen hevonen. Ja sillä istuvaa kutsutaan Uskolliseksi ja Totuudelliseksi, ja hän tuomitsee ja käy sotaa vanhurskaudessa.
12 Hänen silmänsä ovat tulen liekki, ja hänen päässään on monta diadeemia. Hänellä on kirjoitettuna nimi, jota ei tiedä kukaan muu kuin hän itse,
13 ja hänet on puettu verellä vihmottuun päällysvaippaan, ja nimi, jolla häntä kutsutaan, on Jumalan Sana.
14 Ja taivaassa olevat armeijat seurasivat häntä valkoisilla hevosilla, puettuina valkoiseen, puhtaaseen, hienoon pellavaan.
15 Ja hänen suustaan työntyy esiin terävä pitkä miekka, jotta hän löisi sillä kansakuntia, ja hän tulee paimentamaan heitä rautasauvalla. Hän polkee myös Jumalan, Kaikkivaltiaan, vihastuksen suuttumuksen viinikuurnan.
16 Ja päällysvaipassaan, niin, reitensä kohdalla, hänellä on kirjoitettuna nimi: kuninkaiden Kuningas ja herrojen Herra.
17 Minä näin myös enkelin seisovan auringossa, ja hän huusi suurella äänellä ja sanoi kaikille linnuille, jotka lentävät keskitaivaalla: ”Tulkaa, kokoontukaa Jumalan suurelle illalliselle
18 syödäksenne kuninkaiden lihaa ja sotapäälliköiden lihaa ja voimakkaiden miesten lihaa ja hevosten ja niiden selässä istuvien lihaa ja kaikkien lihaa, vapaiden sekä orjien ja pienten ja suurten.”
19 Ja minä näin pedon ja maan kuninkaat ja heidän armeijansa kokoontuneina sotimaan hevosen selässä istuvaa ja hänen armeijaansa vastaan.
20 Ja peto otettiin kiinni ja sen mukana väärä profeetta, joka oli tehnyt sen edessä tunnusmerkit, joilla hän oli eksyttänyt ne, jotka olivat ottaneet pedon merkin, ja ne, jotka palvovat sen kuvaa. Ne molemmat heitettiin vielä elävinä tuliseen järveen, joka palaa rikistä.
21 Mutta muut tapettiin hevosen selässä istuvan pitkällä miekalla, joka lähti hänen suustaan. Ja kaikki linnut tulivat kylläisiksi heidän lihastaan.
ilmestys 20
20 Ja minä näin taivaasta tulevan alas enkelin, jolla oli syvyyden avain ja suuri kahleketju kädessään.
2 Ja hän otti kiinni lohikäärmeen, sen alkuperäisen käärmeen, joka on Panettelija ja Saatana, ja sitoi hänet tuhanneksi vuodeksi.
3 Ja hän heitti hänet syvyyteen ja sulki ja sinetöi sen hänen jälkeensä, jottei hän enää eksyttäisi kansakuntia, ennen kuin ne tuhat vuotta ovat päättyneet. Tämän jälkeen hänet täytyy päästää irti vähäksi aikaa.
4 Ja minä näin valtaistuimia, ja oli niitä, jotka istuivat niille, ja heille annettiin tuomiovalta. Niin, minä näin niiden sielut, jotka oli teloitettu kirveellä Jeesuksesta todistamisen ja Jumalasta puhumisen vuoksi, ja niiden, jotka eivät olleet palvoneet petoa eivätkä sen kuvaa eivätkä ottaneet merkkiä otsaansa ja käteensä. Ja he saivat elämän ja hallitsivat kuninkaina Kristuksen kanssa tuhat vuotta.
5 (Muut kuolleet eivät saaneet elämää, ennen kuin ne tuhat vuotta olivat päättyneet.) Tämä on ensimmäinen ylösnousemus.
6 Onnellinen ja pyhä on se, jolla on osa ensimmäisessä ylösnousemuksessa; heihin ei toisella kuolemalla ole valtaa, vaan he tulevat olemaan Jumalan ja Kristuksen pappeja ja tulevat hallitsemaan kuninkaina hänen kanssaan ne tuhat vuotta.
7 Ja niin pian kuin ne tuhat vuotta ovat päättyneet, Saatana päästetään irti vankilastaan,
8 ja hän lähtee eksyttämään maan neljällä kulmalla olevia kansakuntia, Gogia ja Magogia, kootakseen heidät sotaan. Näiden luku on kuin meren hiekka.
9 Ja he etenivät yli maan laveuden ja piirittivät pyhien leirin ja rakastetun kaupungin. Mutta tuli lankesi taivaasta ja nielaisi heidät.
10 Ja Panettelija, joka heitä eksytti, heitettiin tuli- ja rikkijärveen, jossa sekä peto että väärä profeetta jo olivat, ja heitä piinataan yötä päivää aina ja ikuisesti.
11 Ja minä näin suuren valkoisen valtaistuimen ja sillä istuvan. Hänen edestään maa ja taivas pakenivat, eikä niille löytynyt paikkaa.
12 Ja minä näin kuolleet, suuret ja pienet, seisomassa valtaistuimen edessä, ja kirjakääröt avattiin. Mutta avattiin vielä yksi kirjakäärö; se on elämän kirjakäärö. Ja kuolleet tuomittiin sen perusteella, mitä kirjakääröihin oli kirjoitettu, tekojensa mukaan.
13 Ja meri antoi ne kuolleet, jotka siinä olivat, ja kuolema ja Haades antoivat ne kuolleet, jotka niissä olivat, ja heidät tuomittiin kukin tekojensa mukaan.
14 Ja kuolema ja Haades heitettiin tulijärveen. Tämä tarkoittaa toista kuolemaa, tulijärvi.
15 Ja jota ei todettu elämän kirjaan kirjoitetuksi, se heitettiin tulijärveen.
ilmestys 21
21 Ja minä näin uuden taivaan ja uuden maan, sillä entinen taivas ja entinen maa olivat kadonneet, eikä merta enää ole.
2 Minä näin myös pyhän kaupungin, Uuden Jerusalemin, tulevan alas taivaasta Jumalan luota, valmistettuna niin kuin miehelleen kaunistettu morsian.
3 Sen jälkeen minä kuulin suuren äänen sanovan valtaistuimelta: ”Katso! Jumalan teltta on ihmisten luona, ja hän asuu heidän kanssaan, ja he ovat hänen kansojaan. Ja Jumala itse on heidän kanssaan.
4 Ja hän pyyhkii pois kaikki kyyneleet heidän silmistään, eikä kuolemaa enää ole, eikä surua eikä valitushuutoa eikä kipua enää ole. Entiset ovat kadonneet.”
5 Ja valtaistuimella istuva sanoi: ”Katso! Minä teen kaiken uudeksi.” Lisäksi hän sanoo: ”Kirjoita, sillä nämä sanat ovat luotettavat ja todet.”
6 Ja hän sanoi minulle: ”Ne ovat tapahtuneet! Minä olen Alfa ja Omega, alku ja loppu. Jokaiselle janoavalle olen antava elämän veden lähteestä ilmaiseksi.
7 Joka voittaa, tulee perimään tämän, ja minä tulen olemaan hänen Jumalansa, ja hän tulee olemaan minun poikani.
8 Mutta pelkureiden ja epäuskoisten ja iljettävän saastaisten ja murhaajien ja haureellisten ja spiritismiä harjoittavien ja epäjumalanpalvelijoiden ja kaikkien valehtelijoiden osa tulee olemaan siinä järvessä, joka palaa tulesta ja rikistä. Tämä tarkoittaa toista kuolemaa.”
9 Ja tuli yksi niistä seitsemästä enkelistä, joilla oli ne seitsemän maljaa, jotka olivat täynnä seitsemää viimeistä vitsausta, ja puhui minun kanssani ja sanoi: ”Tule tänne, minä näytän sinulle morsiamen, Karitsan vaimon.”
10 Ja hän vei minut pois hengen voimassa suurelle ja korkealle vuorelle, ja hän näytti minulle pyhän kaupungin, Jerusalemin, joka tuli alas taivaasta Jumalan luota
11 ja jolla oli Jumalan kirkkaus. Sen säteily oli erittäin kallisarvoisen kiven kaltainen, niin kuin kristallinkirkkaana loistavan jaspiskiven.
12 Siinä oli suuri ja korkea muuri, ja siinä oli kaksitoista porttia ja porteilla kaksitoista enkeliä, ja niihin oli kirjoitettu nimiä, jotka ovat Israelin poikien kahdentoista heimon nimet.
13 Idässä oli kolme porttia ja pohjoisessa kolme porttia ja etelässä kolme porttia ja lännessä kolme porttia.
14 Kaupungin muurissa oli myös kaksitoista peruskiveä ja niissä Karitsan kahdentoista apostolin kaksitoista nimeä.
15 Ja sillä, joka puhui minun kanssani, oli mittana kultainen ruoko, jotta hän mittaisi kaupungin ja sen portit ja sen muurin.
16 Ja kaupunki on neliskulmainen, ja sen pituus on yhtä suuri kuin sen leveys. Ja hän mittasi kaupungin ruo’olla: kaksitoistatuhatta stadionia; sen pituus ja leveys ja korkeus ovat yhtä suuret.
17 Hän mittasi myös sen muurin: sataneljäkymmentäneljä kyynärää ihmisen ja samalla enkelin mitan mukaan.
18 Ja sen muuri oli jaspisrakenteinen, ja kaupunki oli kirkkaan lasin kaltaista puhdasta kultaa.
19 Kaupungin muurin perustukset oli kaunistettu kaikenlaisilla kallisarvoisilla kivillä: ensimmäinen perustus oli jaspista, toinen safiiria, kolmas kalsedonia, neljäs smaragdia,
20 viides sardonyksiä, kuudes sardia, seitsemäs krysoliittia, kahdeksas berylliä, yhdeksäs topaasia, kymmenes krysopraasia, yhdestoista hyasinttia, kahdestoista ametistia.
21 Lisäksi ne kaksitoista porttia olivat kaksitoista helmeä; kukin portti oli yhdestä helmestä. Ja kaupungin valtakatu oli puhdasta kultaa, kuin läpinäkyvää lasia.
22 Ja temppeliä en siinä nähnyt, sillä Jehova Jumala, Kaikkivaltias, on sen temppeli, samoin Karitsa.
23 Eikä kaupunki tarvitse aurinkoa eikä kuuta, jotta ne paistaisivat siihen, sillä Jumalan kirkkaus valaisi sen, ja sen lamppu oli Karitsa.
24 Ja kansakunnat tulevat vaeltamaan sen valossa, ja maan kuninkaat tuovat siihen loistonsa.
25 Eikä sen portteja suljeta lainkaan päivällä, sillä yötä siellä ei ole.
26 Ja he tuovat sinne kansakuntien loiston ja kunnian.
27 Mutta mitään epäpyhää ja ketään iljetyksen ja valheen harjoittajaa ei mitenkään pääse sinne, vaan ainoastaan ne, jotka ovat kirjoitetut Karitsan elämänkirjakääröön.
ilmestys 22
22 Ja hän näytti minulle elämän veden virran, joka kirkkaana kuin kristalli juoksi Jumalan ja Karitsan valtaistuimesta
2 sen valtakadun keskustaa pitkin. Ja virran toisella puolen ja toisella puolen oli elämän puita, jotka tuottivat kaksitoista hedelmäsatoa antamalla hedelmänsä joka kuukausi. Ja puiden lehdet olivat kansakuntien parannukseksi.
3 Eikä mitään kirousta tule enää olemaan. Mutta Jumalan ja Karitsan valtaistuin on kaupungissa, ja hänen orjansa suorittavat hänelle pyhää palvelusta,
4 ja he näkevät hänen kasvonsa, ja hänen nimensä on heidän otsassaan.
5 Eikä yötä tule enää olemaan, eivätkä he tarvitse lampun valoa, eikä heillä ole auringon valoa, sillä Jehova Jumala säteilee heille valoa, ja he hallitsevat kuninkaina aina ja ikuisesti.
6 Ja hän sanoi minulle: ”Nämä sanat ovat luotettavat ja todet; niin, Jehova, profeettojen henkeytettyjen ilmausten Jumala, lähetti enkelinsä näyttääkseen orjilleen sen, minkä täytyy pian tapahtua.
7 Ja katso, minä tulen nopeasti. Onnellinen on se, joka noudattaa tämän kirjakäärön profetian sanoja.”
8 Minä, Johannes, siis kuulin ja näin tämän. Ja kun olin kuullut ja nähnyt, lankesin maahan palvoakseni sen enkelin jalkojen edessä, joka oli tämän minulle näyttänyt.
9 Mutta hän sanoo minulle: ”Varo! Älä tee sitä! Olen vain sinun ja sinun veljiesi, profeettojen, orjatoveri ja niiden, jotka noudattavat tämän kirjakäärön sanoja. Palvo Jumalaa.”
10 Hän sanoo minulle myös: ”Älä sinetöi tämän kirjakäärön profetian sanoja, sillä määräaika on lähellä.
11 Joka tekee epävanhurskautta, tehköön yhä epävanhurskautta, ja saastainen tulkoon yhä saastaiseksi, mutta vanhurskas tehköön yhä vanhurskautta, ja pyhä pyhittyköön yhä.
12 ’Katso! Minä tulen nopeasti, ja palkka, jonka annan, on mukanani antaakseni kullekin, niin kuin hänen työnsä on.
13 Minä olen Alfa ja Omega, ensimmäinen ja viimeinen, alku ja loppu.
14 Onnellisia ovat ne, jotka pesevät pitkät vaatteensa, jotta heillä olisi valta mennä elämän puille ja jotta he pääsisivät kaupunkiin sen porteista.
15 Ulkopuolella ovat koirat ja spiritismin harjoittajat ja haureelliset ja murhaajat ja epäjumalanpalvelijat ja kaikki, jotka pitävät valheesta ja harjoittavat sitä.’
16 ’Minä, Jeesus, lähetin enkelini todistamaan teille näistä asioista seurakuntien hyväksi. Minä olen Daavidin juuri ja jälkeläinen, se kirkas aamutähti.’”
17 Ja henki ja morsian sanovat jatkuvasti: ”Tule!” Ja joka kuulee, sanokoon: ”Tule!” Ja joka janoaa, tulkoon; joka tahtoo, ottakoon elämän vettä ilmaiseksi.
18 ”Minä todistan jokaiselle, joka kuulee tämän kirjakäärön profetian sanat: jos joku panee näihin jotakin lisää, niin Jumala lisää hänelle ne vitsaukset, jotka on kirjoitettu tähän kirjakääröön,
19 ja jos joku ottaa jotakin pois tämän profetian kirjakäärön sanoista, niin Jumala ottaa pois hänen osansa elämän puista ja pyhästä kaupungista, joista tässä kirjakäärössä on kirjoitettu.
20 Hän, joka todistaa näistä, sanoo: ’Niin; minä tulen nopeasti.’” ”Aamen! Tule, Herra Jeesus.”
21 Herran Jeesuksen Kristuksen ansaitsematon hyvyys olkoon pyhien kanssa.
