Mattheüs 1
1 Het boek van de geschiedenis van Jezus Christus, de zoon van Da̱vid, de zoon van A̱braham:
2 A̱braham werd de vader van I̱saäk; I̱saäk werd de vader van Ja̱kob; Ja̱kob werd de vader van Ju̱da en zijn broers;
3 Ju̱da werd de vader van Pe̱rez en Ze̱ra, die uit Ta̱mar werden geboren; Pe̱rez werd de vader van He̱zron; He̱zron werd de vader van Ram;
4 Ram werd de vader van Ammina̱dab; Ammina̱dab werd de vader van Nahe̱sson; Nahe̱sson werd de vader van Sa̱lmon;
5 Sa̱lmon werd de vader van Bo̱az, die uit Ra̱chab werd geboren; Bo̱az werd de vader van O̱bed, die uit Ruth werd geboren; O̱bed werd de vader van I̱saï;
6 I̱saï werd de vader van Da̱vid, de koning; Da̱vid werd de vader van Sa̱lomo, die uit de vrouw van Uri̱a werd geboren;
7 Sa̱lomo werd de vader van Reha̱beam; Reha̱beam werd de vader van Abi̱a; Abi̱a werd de vader van A̱sa;
8 A̱sa werd de vader van Jo̱safat; Jo̱safat werd de vader van Jo̱ram; Jo̱ram werd de vader van Uzzi̱a;
9 Uzzi̱a werd de vader van Jo̱tham; Jo̱tham werd de vader van A̱chaz; A̱chaz werd de vader van Hizki̱a;
10 Hizki̱a werd de vader van Mana̱sse; Mana̱sse werd de vader van A̱mon; A̱mon werd de vader van Josi̱a;
11 Josi̱a werd de vader van Jecho̱nja en zijn broers ten tijde van de wegvoering naar Ba̱bylon.
12 Na de wegvoering naar Ba̱bylon werd Jecho̱nja de vader van Sea̱lthiël; Sea̱lthiël werd de vader van Zerubba̱bel;
13 Zerubba̱bel werd de vader van Abi̱ud; Abi̱ud werd de vader van E̱ljakim; E̱ljakim werd de vader van A̱zor;
14 A̱zor werd de vader van Za̱dok; Za̱dok werd de vader van A̱chim; A̱chim werd de vader van Eli̱ud;
15 Eli̱ud werd de vader van Elea̱zar; Elea̱zar werd de vader van Ma̱tthan; Ma̱tthan werd de vader van Ja̱kob;
16 Ja̱kob werd de vader van Jo̱zef, de man van Mari̱a, uit wie Jezus werd geboren, die Christus wordt genoemd.
17 Alle geslachten dan van A̱braham tot Da̱vid waren veertien geslachten, en van Da̱vid tot de wegvoering naar Ba̱bylon veertien geslachten, en van de wegvoering naar Ba̱bylon tot de Christus veertien geslachten.
18 De geboorte van Jezus Christus nu geschiedde aldus. Terwijl zijn moeder Mari̱a aan Jo̱zef ten huwelijk beloofd was, bleek zij voordat zij verenigd waren, zwanger te zijn door heilige geest.
19 Daar Jo̱zef, haar man, echter rechtvaardig was en haar niet in het openbaar tentoon wilde stellen, was hij van plan in het geheim van haar te scheiden.
20 Doch nadat hij deze dingen had overdacht, zie! daar verscheen hem Jehovah’s engel in een droom en zei: „Jo̱zef, zoon van Da̱vid, wees niet bevreesd Mari̱a, uw vrouw, mee naar huis te nemen, want dat wat in haar verwekt is, is door heilige geest.
21 Zij zal een zoon baren, en gij moet hem de naam Jezus geven, want hij zal zijn volk van hun zonden redden.”
22 Dit alles is in werkelijkheid geschied opdat vervuld zou worden hetgeen Jehovah door bemiddeling van zijn profeet had gesproken, toen hij zei:
23 „Ziet! De maagd zal zwanger worden en een zoon baren, en zij zullen hem de naam Imma̱nuël geven”, hetgeen vertaald betekent: „Met ons is God.”
24 Toen ontwaakte Jo̱zef uit zijn slaap en deed zoals de engel van Jehovah hem had voorgeschreven, en hij nam zijn vrouw mee naar huis.
25 Hij had echter geen gemeenschap met haar totdat zij een zoon had gebaard; en hij gaf hem de naam Jezus.
Mattheüs 2
2 Nadat Jezus in de dagen van koning Hero̱des te Be̱thlehem in Jude̱a geboren was, zie! astrologen uit oostelijke streken kwamen naar Jeru̱zalem
2 en zeiden: „Waar is degene die als koning der joden geboren is? Want wij hebben zijn ster gezien [toen wij] in het oosten [waren], en wij zijn gekomen om hem hulde te brengen.”
3 Toen koning Hero̱des dit hoorde, raakte hij in beroering en heel Jeru̱zalem met hem;
4 en na alle overpriesters en schriftgeleerden van het volk bijeengeroepen te hebben, ging hij bij hen informeren waar de Christus geboren zou worden.
5 Zij zeiden tot hem: „Te Be̱thlehem in Jude̱a; want zo is het door bemiddeling van de profeet geschreven:
6 ’En gij, o Be̱thlehem van het land van Ju̱da, zijt geenszins de onbeduidendste [stad] onder de bestuurders van Ju̱da, want uit u zal een bestuurder voortkomen, die mijn volk, I̱sraël, zal weiden.’”
7 Toen ontbood Hero̱des in het geheim de astrologen en kwam van hen nauwkeurig de tijd te weten waarop de ster was verschenen;
8 en hij zond hen naar Be̱thlehem en zei: „Gaat, stelt een nauwkeurig onderzoek in naar het jonge kind, en wanneer GIJ het gevonden hebt, bericht het mij dan, opdat ook ik het hulde kan gaan brengen.”
9 Na de koning te hebben aangehoord, gingen zij heen; en zie! de ster die zij gezien hadden [toen zij] in het oosten [waren], ging voor hen uit, totdat ze stilhield boven de plaats waar het jonge kind was.
10 Bij het zien van de ster verheugden zij zich dan ook zeer.
11 En toen zij het huis waren binnengegaan, zagen zij het jonge kind met zijn moeder Mari̱a, en neervallende, brachten zij het hulde. Ook openden zij hun schatten en boden het geschenken aan: goud en geurige hars en mirre.
12 Omdat hun in een droom echter een goddelijke waarschuwing was gegeven niet naar Hero̱des terug te keren, trokken zij langs een andere weg naar hun land terug.
13 Nadat zij weggetrokken waren, zie! daar verscheen Jehovah’s engel in een droom aan Jo̱zef en zei: „Sta op, neem het jonge kind en zijn moeder en vlucht naar Egy̱pte, en blijf daar totdat ik het u zeg, want Hero̱des staat op het punt het jonge kind te zoeken ten einde het om te brengen.”
14 Hij stond derhalve op en nam het jonge kind en zijn moeder ’s nachts mee en trok weg naar Egy̱pte,
15 en hij bleef daar tot het overlijden van Hero̱des, opdat vervuld zou worden hetgeen Jehovah door bemiddeling van zijn profeet had gesproken, toen hij zei: „Uit Egy̱pte heb ik mijn zoon geroepen.”
16 Toen Hero̱des nu zag dat hij door de astrologen om de tuin was geleid, ontstak hij in grote woede, en hij zond [mannen] uit en liet in Be̱thlehem en in het gehele gebied daarvan alle jongetjes van twee jaar oud en daaronder — overeenkomstig de tijd die hij nauwkeurig van de astrologen te weten was gekomen — om het leven brengen.
17 Toen werd vervuld hetgeen door bemiddeling van de profeet Jeremi̱a was gesproken, die zei:
18 „Een stem werd gehoord in Ra̱ma, geween en veel geweeklaag; het was Ra̱chel, die weende om haar kinderen, en zij wilde zich niet laten troosten, omdat zij er niet meer zijn.”
19 Toen Hero̱des was overleden, zie! daar verscheen Jehovah’s engel in een droom aan Jo̱zef in Egy̱pte
20 en zei: „Sta op, neem het jonge kind en zijn moeder en begeef u op weg naar het land I̱sraël, want zij die de ziel van het jonge kind zochten, zijn dood.”
21 Hij stond derhalve op en nam het jonge kind en zijn moeder en trok het land I̱sraël binnen.
22 Toen hij echter hoorde dat Archela̱üs in de plaats van zijn vader Hero̱des als koning over Jude̱a regeerde, werd hij bevreesd daarheen te gaan. Daar hem bovendien in een droom een goddelijke waarschuwing was gegeven, trok hij zich terug naar het gebied van Galile̱a,
23 en [daar] aangekomen, woonde hij in een stad genaamd Na̱zareth, opdat vervuld zou worden hetgeen door bemiddeling van de profeten was gesproken: „Hij zal een Nazarener worden genoemd.”
Mattheüs 3
3 In die dagen kwam Joha̱nnes de Doper en predikte in de wildernis van Jude̱a
2 en zei: „Hebt berouw, want het koninkrijk der hemelen is nabij gekomen.”
3 Deze is het in feite over wie door bemiddeling van de profeet Jesa̱ja met de volgende woorden werd gesproken: „Luistert! In de wildernis roept iemand: ’Bereidt de weg van Jehovah! Maakt zijn paden recht.’”
4 Deze Joha̱nnes nu droeg kleding van kameelhaar en een leren gordel om zijn lendenen; voorts bestond zijn voedsel uit sprinkhanen en wilde honing.
5 Toen trokken Jeru̱zalem en heel Jude̱a en de gehele Jordaanstreek naar hem uit,
6 en er werden mensen door hem gedoopt in de rivier de Jorda̱a̱n, terwijl zij openlijk hun zonden beleden.
7 Toen hij velen van de Farizeeën en Sadduceeën naar de doop zag komen, zei hij tot hen: „Addergebroed, wie heeft U te kennen gegeven dat [GIJ] de komende gramschap kunt ontvlieden?
8 Brengt dan vruchten voort die bij berouw passen,
9 en verstout U niet tot UZELF te zeggen: ’Wij hebben A̱braham tot vader.’ Want ik zeg U dat God uit deze stenen kinderen voor A̱braham kan verwekken.
10 De bijl ligt reeds aan de wortel der bomen; elke boom dan die geen voortreffelijke vruchten voortbrengt, moet omgehakt en in het vuur geworpen worden.
11 Ik doop U wel met water wegens UW berouw, maar hij die na mij komt, is sterker dan ik, [en] ik ben niet waardig hem van zijn sandalen te ontdoen. Die zal U dopen met heilige geest en met vuur.
12 Zijn wanschop is in zijn hand, en hij zal zijn dorsvloer grondig reinigen en zijn tarwe in de voorraadschuur bijeenbrengen, maar het kaf zal hij verbranden met vuur dat niet uitgedoofd kan worden.”
13 Toen kwam Jezus uit Galile̱a naar de Jorda̱a̱n tot Joha̱nnes om door hem gedoopt te worden.
14 Maar deze trachtte hem dit te beletten door te zeggen: „Ik moet door u gedoopt worden, en gij komt tot mij?”
15 Jezus gaf hem ten antwoord: „Laat het deze keer zo zijn, want aldus past het ons alles wat rechtvaardig is te volbrengen.” Toen belette hij het hem niet langer.
16 Nadat Jezus was gedoopt, kwam hij onmiddellijk omhoog uit het water; en zie! de hemelen werden geopend, en hij zag Gods geest gelijk een duif neerdalen en op hem komen.
17 Zie! Ook kwam er een stem uit de hemelen, die zei: „Dit is mijn Zoon, de geliefde, die ik heb goedgekeurd.”
Mattheüs 4
4 Daarna werd Jezus door de geest naar de wildernis geleid om door de Duivel verzocht te worden.
2 Nadat hij veertig dagen en veertig nachten had gevast, kreeg hij honger.
3 Ook kwam de Verzoeker en zei tot hem: „Indien gij een zoon van God zijt, zeg dan tot deze stenen dat ze broden worden.”
4 Maar hij gaf ten antwoord: „Er staat geschreven: ’De mens moet niet van brood alleen leven, doch van elke uitspraak die uit Jehovah’s mond voortkomt.’”
5 Vervolgens nam de Duivel hem mee naar de heilige stad, en hij plaatste hem op de kantelen van de tempel
6 en zei tot hem: „Indien gij een zoon van God zijt, werp u dan naar beneden, want er staat geschreven: ’Hij zal zijn engelen aangaande u opdracht geven, en zij zullen u op hun handen dragen, opdat gij uw voet nimmer aan een steen stoot.’”
7 Jezus zei tot hem: „Wederom staat er geschreven: ’Gij moogt Jehovah, uw God, niet op de proef stellen.’”
8 Wederom nam de Duivel hem mee naar een ongewoon hoge berg, en hij toonde hem alle koninkrijken der wereld en hun heerlijkheid,
9 en hij zei tot hem: „Al deze dingen zal ik u geven indien gij neervalt en een daad van aanbidding jegens mij verricht.”
10 Toen zei Jezus tot hem: „Ga weg, Sa̱tan! Want er staat geschreven: ’Jehovah, uw God, moet gij aanbidden en voor hem alleen heilige dienst verrichten.’”
11 Toen verliet de Duivel hem en zie! engelen kwamen en gingen hem dienen.
12 Toen hij nu hoorde dat Joha̱nnes was gevangengenomen, trok hij zich terug naar Galile̱a.
13 En nadat hij Na̱zareth had verlaten, ging hij zich vestigen in Kape̱rnaüm, aan de zee, in het gebied van Ze̱bulon en Na̱ftali,
14 opdat vervuld zou worden hetgeen door bemiddeling van de profeet Jesa̱ja was gesproken, die zei:
15 „O land van Ze̱bulon en land van Na̱ftali, aan de zeeweg, aan de overkant van de Jorda̱a̱n, Galile̱a der natiën!
16 het volk dat in duisternis zat, heeft een groot licht gezien, en over hen die in een landstreek van de schaduw des doods zaten, is licht opgegaan.”
17 Van die tijd af begon Jezus te prediken en te zeggen: „Hebt berouw, want het koninkrijk der hemelen is nabij gekomen.”
18 Toen hij langs de zee van Galile̱a liep, zag hij twee broers — Si̱mon, die Pe̱trus wordt genoemd, en Andre̱as, zijn broer — een visnet in de zee uitwerpen, want zij waren vissers.
19 En hij zei tot hen: „Komt achter mij en ik zal U vissers van mensen maken.”
20 Terstond lieten zij de netten in de steek en volgden hem.
21 En vandaar verder gaande, zag hij twee anderen [die] broers [waren], Jako̱bus, [de zoon] van Zebede̱üs, en diens broer Joha̱nnes, in de boot met hun vader Zebede̱üs, terwijl zij bezig waren hun netten te herstellen, en hij riep hen.
22 Terstond verlieten zij de boot en hun vader en volgden hem.
23 Toen trok hij rond door geheel Galile̱a, terwijl hij in hun synagogen onderwees en het goede nieuws van het koninkrijk predikte en elke soort van kwaal en elk soort van gebrek onder het volk genas.
24 En het bericht over hem drong door tot in geheel Sy̱rië; en men bracht allen tot hem die er slecht aan toe waren, die door velerlei kwalen en pijnen gekweld werden, door demonen bezetenen en lijders aan vallende ziekte en verlamden, en hij genas hen.
25 Derhalve volgden grote scharen hem, uit Galile̱a en de Deka̱polis en Jeru̱zalem en Jude̱a en van de overkant van de Jorda̱a̱n.
Mattheüs 5
5 Toen hij de scharen zag, ging hij de berg op; en nadat hij was gaan zitten, kwamen zijn discipelen bij hem;
2 en hij opende zijn mond en ging ertoe over hen te onderwijzen en zei:
3 „Gelukkig zijn zij die zich bewust zijn van hun geestelijke nood, want hun behoort het koninkrijk der hemelen toe.
4 Gelukkig zijn de treurenden, want zij zullen vertroost worden.
5 Gelukkig zijn de zachtaardigen, want zij zullen de aarde beërven.
6 Gelukkig zijn zij die hongeren en dorsten naar rechtvaardigheid, want zij zullen verzadigd worden.
7 Gelukkig zijn de barmhartigen, want hun zal barmhartigheid worden betoond.
8 Gelukkig zijn de zuiveren van hart, want zij zullen God zien.
9 Gelukkig zijn de vredelievenden, want zij zullen ’zonen van God’ worden genoemd.
10 Gelukkig zijn zij die ter wille van de rechtvaardigheid zijn vervolgd, want hun behoort het koninkrijk der hemelen toe.
11 Gelukkig zijt GIJ wanneer men U smaadt en vervolgt en liegende allerlei kwaad tegen U spreekt ter wille van mij.
12 Verheugt U en springt op van vreugde, want UW beloning is groot in de hemelen; zo immers hebben zij de profeten vóór U vervolgd.
13 GIJ zijt het zout der aarde; maar indien het zout zijn kracht verliest, hoe zal het dan zijn zoutheid terugkrijgen? Het is nergens meer bruikbaar voor dan om naar buiten geworpen te worden ten einde door de mensen te worden vertrapt.
14 GIJ zijt het licht der wereld. Een stad die op een berg ligt, kan niet verborgen worden.
15 Wanneer men een lamp aansteekt, zet men die ook niet onder de korenmaat, maar op de lampenstandaard, en ze schijnt op allen in het huis.
16 Laat evenzo UW licht voor de mensen schijnen, opdat zij UW voortreffelijke werken mogen zien en UW Vader, die in de hemelen is, heerlijkheid geven.
17 Denkt niet dat ik gekomen ben om de Wet of de Profeten teniet te doen. Ik ben niet gekomen om teniet te doen, maar om te vervullen;
18 want voorwaar, ik zeg U dat hemel en aarde eerder zouden voorbijgaan dan dat ook maar één kleinste letter of één deeltje van een letter uit de Wet voorbijgaat en niet alles geschiedt.
19 Wie daarom een van deze geringste geboden overtreedt en de mensen in die zin leert, zal de ’geringste’ worden genoemd met betrekking tot het koninkrijk der hemelen. Maar wie ze doet en leert, die zal ’groot’ worden genoemd met betrekking tot het koninkrijk der hemelen.
20 Want ik zeg U, dat indien UW rechtvaardigheid niet overvloediger is dan die van de schriftgeleerden en Farizeeën, GIJ het koninkrijk der hemelen geenszins zult binnengaan.
21 GIJ hebt gehoord dat tot hen die in de oudheid leefden, werd gezegd: ’Gij moogt niet moorden; maar wie een moord begaat, zal rekenschap moeten afleggen voor het gerecht.’
22 Ik zeg U echter dat een ieder die toornig blijft op zijn broeder, rekenschap zal moeten afleggen voor het gerecht; maar wie zijn broeder met een verfoeilijk minachtend woord aanspreekt, zal rekenschap moeten afleggen voor de Hoge Raad; terwijl een ieder die zegt: ’Gij verachtelijke dwaas!’, in aanmerking zal komen voor de vurige Gehe̱nna.
23 Wanneer gij daarom uw gave naar het altaar brengt en u daar herinnert dat uw broeder iets tegen u heeft,
24 laat uw gave dan daar vóór het altaar en ga heen; sluit eerst vrede met uw broeder en offer daarna, wanneer gij zijt teruggekomen, uw gave.
25 Haast u een zaak bij te leggen met degene die u bij het gerecht aanklaagt, terwijl gij nog met hem onderweg zijt daarheen, opdat de aanklager u niet op de een of andere wijze aan de rechter overlevert, en de rechter aan de gerechtsdienaar, en gij in de gevangenis wordt geworpen.
26 Ik zeg u met zekerheid: Gij zult daar stellig niet uitkomen totdat gij het laatste geldstuk van zeer weinig waarde hebt betaald.
27 GIJ hebt gehoord dat er werd gezegd: ’Gij moogt geen overspel plegen.’
28 Ik zeg U echter dat een ieder die naar een vrouw blijft kijken ten einde hartstocht voor haar te hebben, in zijn hart reeds overspel met haar heeft gepleegd.
29 Indien nu uw rechteroog u doet struikelen, ruk het uit en werp het van u weg. Want het is nuttiger voor u dat gij een van uw ledematen verliest, dan dat uw gehele lichaam in Gehe̱nna wordt geworpen.
30 Zo ook indien uw rechterhand u doet struikelen, hak ze af en werp ze van u weg. Want het is nuttiger voor u dat gij een van uw ledematen verliest, dan dat uw gehele lichaam in Gehe̱nna terechtkomt.
31 Bovendien werd er gezegd: ’Al wie zich van zijn vrouw laat scheiden, geve haar een echtscheidingscertificaat.’
32 Ik zeg U echter dat een ieder die zich van zijn vrouw laat scheiden, behalve wegens hoererij, haar aan overspel blootstelt, en al wie een gescheiden vrouw trouwt, pleegt overspel.
33 Eveneens hebt GIJ gehoord dat er tot hen die in de oudheid leefden, werd gezegd: ’Gij moogt niet zweren zonder [uw eed] gestand te doen, maar gij moet uw geloften aan Jehovah betalen.’
34 Ik zeg U echter: Zweert in het geheel niet, noch bij de hemel, want [de hemel] is Gods troon;
35 noch bij de aarde, want ze is de voetbank van zijn voeten; noch bij Jeru̱zalem, want dat is de stad van de grote Koning.
36 Ook moogt gij niet bij uw hoofd zweren, want gij kunt niet één haar wit of zwart maken.
37 Laat UW woord Ja gewoon Ja betekenen, [en] UW Neen, Neen; want wat daar nog bij komt, is uit de goddeloze.
38 GIJ hebt gehoord dat er werd gezegd: ’Oog om oog en tand om tand.’
39 Ik zeg U echter: Biedt geen weerstand aan degene die goddeloos is; maar slaat iemand u op uw rechterwang, keer hem dan ook de andere toe.
40 En indien iemand u voor het gerecht wil dagen en uw onderkleed in bezit wil nemen, laat hem dan uw bovenkleed erbij hebben;
41 en indien iemand die onder autoriteit staat, u prest één mijl [met hem te gaan], ga dan twee mijlen met hem.
42 Geef aan wie u vraagt, en wend u niet af van iemand die [zonder rente] van u wil lenen.
43 GIJ hebt gehoord dat er werd gezegd: ’Gij moet uw naaste liefhebben en uw vijand haten.’
44 Ik zeg U echter: Blijft UW vijanden liefhebben en blijft bidden voor hen die U vervolgen,
45 opdat GIJ er blijk van moogt geven zonen te zijn van UW Vader, die in de hemelen is, want hij laat zijn zon opgaan over goddelozen en goeden en laat het regenen over rechtvaardigen en onrechtvaardigen.
46 Want als GIJ liefhebt die U liefhebben, wat voor beloning hebt GIJ dan? Doen ook de belastinginners niet hetzelfde?
47 En als GIJ alleen UW broeders groet, wat voor buitengewoons doet GIJ dan? Doen ook de mensen der natiën niet hetzelfde?
48 GIJ moet daarom volmaakt zijn, evenals UW hemelse Vader volmaakt is.
Mattheüs 6
6 Ziet er goed op toe dat GIJ UW rechtvaardigheid niet voor het oog van de mensen beoefent om door hen opgemerkt te worden; anders zult GIJ geen beloning hebben bij UW Vader, die in de hemelen is.
2 Wanneer gij dus gaven van barmhartigheid gaat schenken, trompet het dan niet voor u uit, zoals de huichelaars doen in de synagogen en op de straten, opdat zij door de mensen verheerlijkt mogen worden. Voorwaar, ik zeg U: Zij hebben hun beloning reeds ten volle.
3 Maar gij, wanneer gij gaven van barmhartigheid schenkt, laat dan uw linkerhand niet weten wat uw rechter doet,
4 opdat uw gaven van barmhartigheid in het verborgene mogen zijn; dan zal uw Vader, die in het verborgene toeziet, het u vergelden.
5 En wanneer GIJ bidt, moogt GIJ niet zijn als de huichelaars, want zij staan graag in de synagogen en op de hoeken van de brede straten te bidden om door de mensen gezien te worden. Voorwaar, ik zeg U: Zij hebben hun beloning reeds ten volle.
6 Gij echter, wanneer gij bidt, ga dan in uw binnenkamer en bid na het sluiten van uw deur tot uw Vader, die in het verborgene is; dan zal uw Vader, die in het verborgene toeziet, het u vergelden.
7 Als GIJ echter bidt, zegt dan niet steeds weer dezelfde dingen, zoals de mensen der natiën doen, want zij menen dat zij door veel woorden te gebruiken, verhoord zullen worden.
8 Wordt daarom niet als zij, want God, UW Vader, weet welke dingen GIJ nodig hebt voordat GIJ hem er ook maar om vraagt.
9 GIJ dan moet aldus bidden: ’Onze Vader in de hemelen, uw naam worde geheiligd.
10 Uw koninkrijk kome. Uw wil geschiede, gelijk in de hemel, zo ook op aarde.
11 Geef ons heden ons brood voor vandaag;
12 en vergeef ons onze schulden, zoals ook wij onze schuldenaars hebben vergeven.
13 En breng ons niet in verzoeking, maar bevrijd ons van de goddeloze.’
14 Want indien GIJ de mensen hun overtredingen vergeeft, zal UW hemelse Vader ook U vergeven;
15 maar als GIJ de mensen hun overtredingen niet vergeeft, zal UW Vader ook UW overtredingen niet vergeven.
16 Wanneer GIJ vast, zet dan niet langer een bedrukt gezicht zoals de huichelaars, want zij vertrekken hun gezicht opdat het de mensen mag toeschijnen dat zij vasten. Voorwaar, ik zeg U: Zij hebben hun beloning reeds ten volle.
17 Maar gij, wanneer gij vast, wrijf dan uw hoofd [met olie] in en was uw gezicht,
18 opdat het niet de mensen mag toeschijnen dat gij vast, maar uw Vader, die in het verborgene is; dan zal uw Vader, die in het verborgene toeziet, het u vergelden.
19 Vergaart U niet langer schatten op de aarde, waar mot en roest [ze] verteren en waar dieven inbreken en stelen.
20 Vergaart U veeleer schatten in de hemel, waar noch mot noch roest [ze] verteren en waar dieven niet inbreken en stelen.
21 Want waar uw schat is, daar zal ook uw hart zijn.
22 De lamp van het lichaam is het oog. Wanneer dan uw oog zuiver is, zal uw hele lichaam licht zijn;
23 maar wanneer uw oog boos is, zal uw hele lichaam duister zijn. Indien het licht dat in u is, in werkelijkheid duisternis is, hoe groot is dan die duisternis!
24 Niemand kan twee meesters als slaaf dienen, want hij zal óf de een haten en de ander liefhebben, óf zich aan de een hechten en de ander verachten. GIJ kunt niet God en de Rijkdom als slaaf dienen.
25 Daarom zeg ik U: Weest niet langer bezorgd voor UW ziel, met betrekking tot wat GIJ zult eten of wat GIJ zult drinken, of voor UW lichaam, met betrekking tot wat GIJ zult aantrekken. Betekent de ziel niet meer dan voedsel en het lichaam niet meer dan kleding?
26 Slaat oplettend de vogels des hemels gade, want ze zaaien niet, noch oogsten ze, noch vergaren ze in voorraadschuren; toch voedt UW hemelse Vader ze. Zijt GIJ niet meer waard dan deze?
27 Wie van U kan door bezorgd te zijn één el aan zijn levensduur toevoegen?
28 Ook wat kleding betreft, waarom zijt GIJ bezorgd? Leert een les van de leliën des velds, hoe ze groeien; ze zwoegen niet en spinnen niet;
29 maar ik zeg U dat zelfs Sa̱lomo in al zijn heerlijkheid niet als een van deze getooid was.
30 Indien God nu de plantengroei van het veld, die er vandaag is en morgen in de oven wordt geworpen, aldus bekleedt, zal hij U dan niet veeleer bekleden, kleingelovigen?
31 Weest dus nooit bezorgd en zegt niet: ’Wat zullen wij eten?’, of: ’Wat zullen wij drinken?’, of: ’Wat zullen wij aantrekken?’
32 Want al deze dingen streven de natiën vurig na. Want UW hemelse Vader weet dat GIJ al deze dingen nodig hebt.
33 Blijft dan eerst het koninkrijk en Zijn rechtvaardigheid zoeken, en al deze [andere] dingen zullen U worden toegevoegd.
34 Weest dus nooit bezorgd voor de volgende dag, want de volgende dag zal zijn eigen zorgen hebben. Elke dag heeft genoeg aan zijn eigen kwaad.
Mattheüs 7
7 Houdt op met oordelen, opdat GIJ niet wordt geoordeeld;
2 want met het oordeel waarmee GIJ oordeelt, zult GIJ geoordeeld worden; en met de maat waarmee GIJ meet, zal men U meten.
3 Waarom kijkt gij dan naar het strootje in het oog van uw broeder, maar beschouwt niet de balk in uw eigen oog?
4 Of hoe kunt gij tot uw broeder zeggen: ’Laat mij het strootje uit uw oog halen’, wanneer er, zie! een balk in uw eigen oog is?
5 Huichelaar! Haal eerst de balk uit uw eigen oog, en dan zult gij duidelijk zien hoe gij het strootje uit het oog van uw broeder moet halen.
6 Geeft wat heilig is niet aan de honden en werpt UW paarlen niet voor de zwijnen, opdat die ze nimmer onder hun poten vertrappen en zich omkeren en U openrijten.
7 Blijft vragen, en het zal U gegeven worden; blijft zoeken, en GIJ zult vinden; blijft kloppen, en er zal U opengedaan worden.
8 Want al wie vraagt, ontvangt, en al wie zoekt, vindt, en al wie klopt, hem zal opengedaan worden.
9 Of is er soms iemand onder U die wanneer zijn zoon om brood vraagt, hem een steen zal geven?
10 Of misschien zal hij om een vis vragen — hij zal hem dan toch geen slang geven?
11 Als GIJ dus, ofschoon GIJ slecht zijt, goede gaven aan UW kinderen weet te geven, hoeveel te meer zal dan UW Vader, die in de hemelen is, goede dingen geven aan wie hem erom vragen!
12 Alle dingen dan die GIJ wilt dat de mensen voor U doen, moet ook GIJ insgelijks voor hen doen; dit is trouwens de betekenis van de Wet en de Profeten.
13 Gaat in door de nauwe poort; want breed en wijd is de weg die naar de vernietiging voert, en velen zijn er die daardoor ingaan;
14 maar nauw is de poort en smal de weg die naar het leven voert, en weinigen zijn er die hem vinden.
15 Wacht U voor de valse profeten, die in schaapsklederen tot U komen, maar van binnen roofzuchtige wolven zijn.
16 Aan hun vruchten zult GIJ hen herkennen. Plukt men soms ooit druiven van doorns of vijgen van distels?
17 Evenzo brengt elke goede boom voortreffelijke vruchten voort, maar elke rotte boom brengt waardeloze vruchten voort;
18 een goede boom kan geen waardeloze vruchten dragen, noch kan een rotte boom voortreffelijke vruchten voortbrengen.
19 Elke boom die geen voortreffelijke vruchten voortbrengt, wordt omgehakt en in het vuur geworpen.
20 Aan hun vruchten zult GIJ die [mensen] dus waarlijk herkennen.
21 Niet een ieder die tot mij zegt: ’Heer, Heer’, zal het koninkrijk der hemelen binnengaan, maar hij die de wil doet van mijn Vader, die in de hemelen is.
22 Velen zullen op die dag tot mij zeggen: ’Heer, Heer, hebben wij niet in uw naam geprofeteerd, en in uw naam demonen uitgeworpen, en in uw naam vele krachtige werken verricht?’
23 En toch zal ik hun dan openlijk verklaren: Ik heb U nooit gekend! Gaat weg van mij, GIJ werkers der wetteloosheid.
24 Een ieder daarom die deze woorden van mij hoort en ze doet, zal vergeleken worden met een beleidvol man, die zijn huis op de rots bouwde.
25 En de regen stroomde neer en de stortvloeden kwamen en de winden waaiden en beukten tegen dat huis, maar het stortte niet in, want het was op de rots gegrondvest.
26 Voorts zal een ieder die deze woorden van mij hoort en ze niet doet, vergeleken worden met een dwaas man, die zijn huis op het zand bouwde.
27 En de regen stroomde neer en de stortvloeden kwamen en de winden waaiden en sloegen tegen dat huis en het stortte in, en zijn ineenstorting was groot.”
28 Toen Jezus nu deze woorden had geëindigd, was de uitwerking dat de scharen versteld stonden van zijn manier van onderwijzen;
29 want hij onderwees hen als iemand die autoriteit heeft, en niet zoals hun schriftgeleerden.
Mattheüs 8
8 Nadat hij van de berg was afgedaald, volgden hem grote scharen.
2 En zie! er kwam een melaatse naar hem toe, die hem hulde ging brengen en zei: „Heer, als u het alleen maar wilt, kunt u mij rein maken.”
3 Daarop strekte hij [zijn] hand uit, raakte hem aan en zei: „Ik wil het. Word rein.” En onmiddellijk werd hij van zijn melaatsheid gereinigd.
4 Toen zei Jezus tot hem: „Zie toe dat gij het aan niemand vertelt, maar ga u aan de priester laten zien en offer de gave die Mo̱zes heeft voorgeschreven, tot een getuigenis voor hen.”
5 Toen hij Kape̱rnaüm binnenging, kwam er een legeroverste naar hem toe, die hem een dringend verzoek deed
6 en zei: „Heer, mijn knecht is verlamd en ligt thuis te bed, en hij lijdt vreselijke pijn.”
7 Hij zei tot hem: „Wanneer ik daar kom, zal ik hem genezen.”
8 De legeroverste gaf ten antwoord: „Heer, ik ben het niet waard dat gij onder mijn dak komt, maar spreek slechts een woord en mijn knecht zal gezond worden.
9 Want ook ik ben een mens die onder autoriteit is gesteld, en ik heb soldaten onder mij, en zeg ik tot de een: ’Ga!’, dan gaat hij, en tot een ander: ’Kom!’, dan komt hij, en tot mijn slaaf: ’Doe dit!’, dan doet hij het.”
10 Toen Jezus dit hoorde, stond hij verbaasd en zei tot hen die hem volgden: „Ik zeg U de waarheid: Bij niemand in I̱sraël heb ik zo’n groot geloof gevonden.
11 Ik zeg U echter dat velen uit oostelijke en westelijke streken zullen komen en met A̱braham en I̱saäk en Ja̱kob aan tafel zullen aanliggen in het koninkrijk der hemelen,
12 terwijl de zonen van het koninkrijk in de duisternis daarbuiten geworpen zullen worden. Daar zullen [zij] wenen en knarsetanden.”
13 Toen zei Jezus tot de legeroverste: „Ga. U geschiede naar uw geloof.” En de knecht werd in dat uur gezond.
14 En toen Jezus in het huis van Pe̱trus kwam, zag hij diens schoonmoeder met koorts ziek te bed liggen.
15 Hij raakte daarom haar hand aan en de koorts verliet haar, en zij stond op en ging hem dienen.
16 Nadat het echter avond was geworden, bracht men vele door demonen bezetenen bij hem; en met een woord wierp hij de geesten uit, en hij genas allen die er slecht aan toe waren,
17 opdat vervuld zou worden hetgeen door bemiddeling van de profeet Jesa̱ja was gesproken, toen hij zei: „Hijzelf heeft onze ziekten op zich genomen en onze kwalen gedragen.”
18 Toen Jezus een schare om zich heen zag, gaf hij bevel om naar de andere kant weg te varen.
19 En er kwam een zekere schriftgeleerde naar hem toe, die zei: „Leraar, ik zal u volgen, waarheen gij ook gaat.”
20 Jezus zei echter tot hem: „De vossen hebben holen en de vogels des hemels roestplaatsen, maar de Zoon des mensen heeft geen plaats om zijn hoofd neer te leggen.”
21 Toen zei een ander van de discipelen tot hem: „Heer, sta mij toe eerst heen te gaan en mijn vader te begraven.”
22 Jezus zei tot hem: „Blijf mij volgen, en laat de doden hun doden begraven.”
23 En toen hij in een boot stapte, volgden zijn discipelen hem.
24 Doch zie! de zee kwam hevig in beroering, zodat de boot door de golven bedekt werd; hij lag echter te slapen.
25 Zij dan gingen naar hem toe en maakten hem wakker en zeiden: „Heer, red ons, wij vergaan haast!”
26 Maar hij zei tot hen: „Waarom zijt GIJ wankelmoedig, kleingelovigen?” Vervolgens stond hij op en bestrafte de winden en de zee, en er ontstond een grote kalmte.
27 De mensen dan stonden verbaasd en zeiden: „Wat voor iemand is dat toch, dat zelfs de winden en de zee hem gehoorzamen?”
28 Toen hij aan de overkant was gekomen, in het land der Gadarenen, kwamen hem twee door demonen bezetenen tegemoet, die uit het midden der herinneringsgraven te voorschijn kwamen en ongewoon heftig tekeergingen, zodat niemand de moed had langs die weg te gaan.
29 En zie! zij krijsten en zeiden: „Wat hebben wij met u te maken, Zoon van God? Zijt gij hier gekomen om ons vóór de bestemde tijd te pijnigen?”
30 Nu werd er ver van hen vandaan een grote kudde zwijnen gehoed.
31 De demonen dan verzochten hem nu dringend en zeiden: „Indien gij ons uitwerpt, stuur ons dan in de kudde zwijnen.”
32 Daarom zei hij tot hen: „Gaat!” Zij gingen uit en voeren in de zwijnen; en zie! de hele kudde stortte zich van de steile helling in de zee en kwam om in het water.
33 De hoeders vluchtten echter, en in de stad gekomen, berichtten zij alles, ook de aangelegenheid van de door demonen bezetenen.
34 En zie! de hele stad liep uit, Jezus tegemoet; en nadat zij hem hadden gezien, drongen zij er ernstig bij hem op aan, uit hun gebied weg te gaan.
Mattheüs 9
9 Hij stapte dan in de boot, stak over en kwam in zijn eigen stad.
2 En zie! men bracht hem een verlamde, die op een bed lag. Toen Jezus hun geloof zag, zei hij tot de verlamde: „Schep moed, kind, uw zonden zijn vergeven.”
3 En zie! sommigen van de schriftgeleerden zeiden bij zichzelf: „Deze man lastert.”
4 Daar Jezus hun gedachten kende, zei hij: „Waarom denkt GIJ boze dingen in UW hart?
5 Wat is bijvoorbeeld gemakkelijker, te zeggen: Uw zonden zijn vergeven, of te zeggen: Sta op en loop?
6 Opdat GIJ echter zult weten dat de Zoon des mensen de macht heeft op aarde zonden te vergeven —” toen zei hij tot de verlamde: „Sta op, neem uw bed op en ga naar uw huis.”
7 En hij stond op en ging weg naar zijn huis.
8 Toen de scharen dit zagen, werden zij door vrees bevangen, en zij verheerlijkten God, die zulk een autoriteit aan mensen had gegeven.
9 Toen Jezus vervolgens vandaar verder ging, viel zijn blik op een mens genaamd Matthe̱üs, die bij het belastingkantoor zat, en hij zei tot hem: „Wees mijn volgeling.” En hij stond op en volgde hem.
10 Terwijl hij later in het huis aan tafel aanlag, zie! daar kwamen vele belastinginners en zondaars met Jezus en zijn discipelen aanliggen.
11 Toen de Farizeeën dit echter zagen, zeiden zij voorts tot zijn discipelen: „Waarom eet UW leraar met belastinginners en zondaars?”
12 Toen hij [hen] hoorde, zei hij: „De gezonden hebben geen geneesheer nodig, maar zij die iets mankeren wel.
13 Gaat dan heen en leert wat het zeggen wil: ’Ik wil barmhartigheid en geen slachtoffer.’ Want ik ben niet gekomen om rechtvaardigen te roepen, maar zondaars.”
14 Toen kwamen Joha̱nnes’ discipelen tot hem en vroegen: „Waarom onderhouden wij en de Farizeeën de vasten, maar vasten uw discipelen niet?”
15 Hierop zei Jezus tot hen: „De vrienden van de bruidegom hebben toch geen reden tot treuren zolang de bruidegom bij hen is? Er zullen echter dagen komen dat de bruidegom van hen weggenomen zal worden, en dan zullen zij vasten.
16 Niemand naait een lap ongekrompen stof op een oud bovenkleed; want door zijn volle sterkte zou hij aan het bovenkleed trekken, zodat de scheur nog groter zou worden.
17 Ook doet men geen nieuwe wijn in oude wijnzakken; doet men dit echter wel, dan barsten de wijnzakken en loopt de wijn eruit en gaan de wijnzakken verloren. Maar nieuwe wijn doet men in nieuwe wijnzakken, dan blijven beide behouden.”
18 Terwijl hij deze dingen tot hen sprak, zie! daar ging een zekere regeerder, die naderbij was gekomen, hem hulde brengen en zei: „Mijn dochter moet nu al wel gestorven zijn; maar kom uw hand op haar leggen en zij zal weer levend worden.”
19 Toen stond Jezus op en ging hem volgen, vergezeld van zijn discipelen.
20 En zie! een vrouw die al twaalf jaar aan een bloedvloeiing leed, naderde van achteren en raakte de franje van zijn bovenkleed aan;
21 want zij bleef bij zichzelf zeggen: „Als ik alleen maar zijn bovenkleed aanraak, zal ik beter worden.”
22 Jezus keerde zich om, en toen hij haar opmerkte, zei hij: „Schep moed, dochter; uw geloof heeft u beter gemaakt.” En vanaf dat uur werd de vrouw beter.
23 Toen Jezus nu in het huis van de regeerder kwam en de fluitspelers en de misbaar makende schare gewaar werd,
24 zei hij voorts: „Gaat hier vandaan, want het meisje is niet gestorven, maar slaapt.” Hierop lachten zij hem uit.
25 Zodra de schare naar buiten was gestuurd, ging hij naar binnen en pakte haar hand vast, en het meisje stond op.
26 Natuurlijk deed het verhaal hiervan de ronde door heel die streek.
27 Terwijl Jezus vandaar verder ging, volgden hem twee blinden, die riepen en zeiden: „Wees ons barmhartig, Zoon van Da̱vid.”
28 Nadat hij het huis was binnengegaan, kwamen de blinden tot hem, en Jezus vroeg hun: „Hebt GIJ geloof dat ik dit kan doen?” Zij antwoordden hem: „Ja, Heer.”
29 Toen raakte hij hun ogen aan en zei: „U geschiede naar UW geloof.”
30 En hun ogen werden geopend. Bovendien gelastte Jezus hun nadrukkelijk en zei: „Ziet toe dat niemand het te weten komt.”
31 Maar eenmaal buitengekomen, maakten zij dit [voorval] omtrent hem in heel die streek bekend.
32 Toen zij nu weggingen, zie! daar werd een stomme tot hem gebracht die door een demon bezeten was;
33 en nadat de demon was uitgeworpen, sprak de stomme. De scharen dan stonden verbaasd en zeiden: „Nog nooit heeft men iets dergelijks in I̱sraël gezien.”
34 De Farizeeën zeiden echter: „Door de heerser der demonen werpt hij de demonen uit.”
35 En Jezus begon een rondreis door alle steden en dorpen, terwijl hij in hun synagogen onderwees en het goede nieuws van het koninkrijk predikte en elke soort van kwaal en elk soort van gebrek genas.
36 Bij het zien van de scharen had hij medelijden met hen, omdat zij gestroopt en heen en weer gedreven waren als schapen zonder herder.
37 Toen zei hij tot zijn discipelen: „Ja, de oogst is groot, maar er zijn weinig werkers.
38 Smeekt daarom de Meester van de oogst dat hij werkers in zijn oogst uitzendt.”
Mattheüs 10
10 Hij dan riep zijn twaalf discipelen bij zich en gaf hun macht over onreine geesten, opdat zij die konden uitwerpen en elke soort van kwaal en elk soort van gebrek konden genezen.
2 Dit zijn de namen van de twaalf apostelen: Als eerste, Si̱mon, die Pe̱trus wordt genoemd, en zijn broer Andre̱as; en Jako̱bus, de [zoon] van Zebede̱üs, en zijn broer Joha̱nnes;
3 Fili̱ppus en Bartholome̱üs; Tho̱mas en Matthe̱üs de belastinginner; Jako̱bus, de [zoon] van Alfe̱üs, en Thadde̱üs;
4 Si̱mon de Kananeeër en Ju̱das Iska̱riot, die hem later verraden heeft.
5 Deze twaalf zond Jezus uit, terwijl hij hun de volgende opdracht gaf: „Slaat niet de weg naar de natiën in en gaat geen Samaritaanse stad binnen;
6 maar gaat in plaats daarvan steeds weer naar de verloren schapen van het huis van I̱sraël.
7 Predikt op UW tocht en zegt: ’Het koninkrijk der hemelen is nabij gekomen.’
8 Geneest zieken, wekt doden op, maakt melaatsen rein, werpt demonen uit. GIJ hebt om niet ontvangen, geeft om niet.
9 Verschaft U geen goud of zilver of koper voor UW gordelbeurzen,
10 ook geen voedselzak voor de reis, noch twee onderklederen, of sandalen of een staf; want de werker is zijn voedsel waard.
11 Welke stad of welk dorp GIJ ook binnengaat, onderzoekt wie daarin het waard is, en blijft daar totdat GIJ vertrekt.
12 Wanneer GIJ het huis binnengaat, groet dan het huisgezin;
13 en indien het huis het waard is, zo kome de vrede die GIJ het toewenst daarover, maar indien het huis het niet waard is, dan kere UW vrede tot U terug.
14 Als iemand U ergens niet ontvangt of niet naar UW woorden luistert, verlaat dan dat huis of die stad en schudt het stof van UW voeten.
15 Voorwaar, ik zeg U: Het zal voor het land van So̱dom en Gomo̱rra draaglijker zijn op de Oordeelsdag dan voor die stad.
16 Ziet! Ik zend U uit als schapen te midden van wolven; geeft er daarom blijk van zo omzichtig als slangen en toch zo onschuldig als duiven te zijn.
17 Weest op UW hoede voor de mensen, want zij zullen U aan plaatselijke rechtbanken overleveren en U in hun synagogen geselen.
18 GIJ zult zelfs ter wille van mij voor bestuurders en koningen worden gesleept, hun en de natiën tot een getuigenis.
19 Wanneer zij U echter overleveren, maakt U er dan niet bezorgd over hoe of wat GIJ moet spreken, want wat GIJ moet spreken, zal U op dat uur gegeven worden;
20 want niet slechts GIJ spreekt, maar de geest van UW Vader spreekt door U.
21 Voorts zal de ene broer de andere ter dood overleveren, en een vader zijn kind, en kinderen zullen tegen de ouders opstaan en zullen hen ter dood laten brengen.
22 En GIJ zult ter wille van mijn naam voorwerpen van haat zijn voor alle mensen; wie echter heeft volhard tot het einde, die zal gered worden.
23 Wanneer men U in de ene stad vervolgt, vlucht dan naar een andere; want voorwaar, ik zeg U: GIJ zult de kring der steden van I̱sraël geenszins rond zijn geweest voordat de Zoon des mensen gekomen zal zijn.
24 Een discipel staat niet boven zijn leraar, noch een slaaf boven zijn heer.
25 Het is voldoende wanneer de discipel als zijn leraar wordt, en de slaaf als zijn heer. Als men de heer des huizes Beë̱lzebub heeft genoemd, hoeveel te meer [zal men] dan zijn huisgenoten zo [noemen]?
26 Vreest hen daarom niet, want er is niets bedekt dat niet ontdekt zal worden, en verborgen dat niet bekend zal worden.
27 Wat ik U in de duisternis zeg, spreekt dat in het licht, en wat GIJ in het oor hoort [fluisteren], predikt dat van de daken.
28 En wordt niet bevreesd voor hen die het lichaam doden maar de ziel niet kunnen doden; doch vreest veeleer hem die én ziel én lichaam kan vernietigen in Gehe̱nna.
29 Worden niet twee mussen voor een geldstuk van geringe waarde verkocht? Toch zal er niet één van op de grond vallen zonder [medeweten van] UW Vader.
30 Maar zelfs de haren van UW hoofd zijn alle geteld.
31 Vreest daarom niet: GIJ zijt meer waard dan vele mussen.
32 Belijdt daarom iemand voor de mensen dat hij in eendracht met mij is, dan zal ook ik voor mijn Vader, die in de hemelen is, belijden in eendracht met hem te zijn;
33 maar al wie mij verloochent voor de mensen, die zal ook ik verloochenen voor mijn Vader, die in de hemelen is.
34 Denkt niet dat ik gekomen ben om vrede op de aarde te brengen; ik ben niet gekomen om vrede te brengen, maar een zwaard.
35 Want ik ben gekomen om verdeeldheid teweeg te brengen tussen een mens en zijn vader, tussen een dochter en haar moeder en tussen een jonge vrouw en haar schoonmoeder.
36 Ja, ’s mensen vijanden zullen zijn eigen huisgenoten zijn.
37 Wie grotere genegenheid voor vader of moeder heeft dan voor mij, is mij niet waardig; en wie grotere genegenheid voor zoon of dochter heeft dan voor mij, is mij niet waardig.
38 En wie zijn martelpaal niet aanvaardt en mij niet navolgt, is mij niet waardig.
39 Wie zijn ziel vindt, zal ze verliezen, en wie zijn ziel verliest ter wille van mij, zal ze vinden.
40 Wie U ontvangt, ontvangt [ook] mij, en wie mij ontvangt, ontvangt [ook] hem die mij heeft uitgezonden.
41 Wie een profeet ontvangt omdat hij een profeet is, zal de beloning van een profeet krijgen, en wie een rechtvaardige ontvangt omdat hij een rechtvaardige is, zal de beloning van een rechtvaardige krijgen.
42 En al wie een van deze kleinen slechts een beker koud water te drinken geeft omdat hij een discipel is, voorwaar, ik zeg U, zijn beloning zal hem geenszins ontgaan.”
Mattheüs 11
11 Toen Jezus nu gereed was met het geven van instructies aan zijn twaalf discipelen, vertrok hij vandaar om in hun steden te onderwijzen en te prediken.
2 Joha̱nnes echter, die in de gevangenis over de werken van de Christus had gehoord, liet door bemiddeling van zijn eigen discipelen
3 aan hem vragen: „Zijt gij de Komende, of hebben wij een ander te verwachten?”
4 Jezus gaf hun ten antwoord: „Gaat heen en bericht aan Joha̱nnes wat GIJ hoort en ziet:
5 De blinden zien weer en de kreupelen lopen rond, de melaatsen worden gereinigd en de doven horen, en de doden worden opgewekt en aan de armen wordt het goede nieuws bekendgemaakt;
6 en gelukkig is hij die in mij geen aanleiding tot struikelen vindt.”
7 Terwijl dezen heengingen, begon Jezus betreffende Joha̱nnes tot de scharen te zeggen: „Wat zijt GIJ in de wildernis gaan aanschouwen? Een riet dat door de wind heen en weer bewogen wordt?
8 Wat zijt GIJ dán gaan zien? Een mens gehuld in zachte klederen? Zij nu die zachte klederen dragen, bevinden zich in de huizen van koningen.
9 Waarom zijt GIJ dan eigenlijk gegaan? Om een profeet te zien? Ja, zeg ik U, en veel meer dan een profeet.
10 Deze is het over wie geschreven staat: ’Zie! Ikzelf zend mijn boodschapper voor uw aangezicht uit, die uw weg vóór u zal bereiden!’
11 Voorwaar, ik zeg U: Onder hen die uit vrouwen geboren zijn, is er geen grotere verwekt dan Joha̱nnes de Doper; maar wie een mindere is in het koninkrijk der hemelen, is groter dan hij.
12 Sedert de dagen van Joha̱nnes de Doper tot op heden is het koninkrijk der hemelen echter het doel waarnaar mensen voorwaarts dringen, en zij die voorwaarts dringen, grijpen het.
13 Want alle, de Profeten en de Wet, hebben geprofeteerd tot op Joha̱nnes;
14 en indien GIJ het wilt aannemen: Hijzelf is ’Eli̱a die komen moet’.
15 Wie oren heeft, hij luistere.
16 Met wie zal ik dit geslacht vergelijken? Het gelijkt op jonge kinderen die op de marktplaatsen zitten en hun speelmakkers toeroepen
17 en zeggen: ’Wij hebben voor U op de fluit gespeeld, maar GIJ hebt niet gedanst; wij hebben geweeklaagd, maar GIJ hebt U niet in droefheid geslagen.’
18 Want Joha̱nnes is gekomen, niet etend en niet drinkend, en toch zegt men: ’Hij heeft een demon’;
19 de Zoon des mensen is gekomen, wél etend en wél drinkend, en nog zegt men: ’Ziet! Een mens die een veelvraat is en verslaafd aan het drinken van wijn, een vriend van belastinginners en zondaars.’ Niettemin wordt de wijsheid gerechtvaardigd door haar werken.”
20 Toen begon hij de steden waarin de meeste van zijn krachtige werken waren geschied, verwijten te maken omdat ze geen berouw hadden:
21 „Wee u, Cho̱razin! Wee u, Bethsa̱ïda!, want indien de krachtige werken die in U zijn geschied, in Ty̱rus en Si̱don waren geschied, zouden ze reeds lang geleden in zak en as berouw hebben gehad.
22 Daarom zeg ik U: Het zal voor Ty̱rus en Si̱don draaglijker zijn op de Oordeelsdag dan voor U.
23 En gij, Kape̱rnaüm, zult gij misschien tot de hemel worden verhoogd? Tot in Ha̱des zult gij worden neergeworpen; want indien de krachtige werken die in u zijn geschied, in So̱dom waren geschied, zou het tot op de dag van vandaag zijn blijven bestaan.
24 Daarom zeg ik U: Het zal voor het land van So̱dom draaglijker zijn op de Oordeelsdag dan voor u.”
25 In die tijd nam Jezus het woord en zei: „Ik loof u in het openbaar, Vader, Heer van hemel en aarde, omdat gij deze dingen voor de wijzen en intellectuelen hebt verborgen en ze aan kleine kinderen hebt geopenbaard.
26 Ja, o Vader, want het heeft u goedgedacht zo te handelen.
27 Alle dingen zijn door mijn Vader aan mij overgegeven, en niemand kent de Zoon volledig dan de Vader, noch kent iemand de Vader volledig dan de Zoon en een ieder aan wie de Zoon hem wil openbaren.
28 Komt tot mij, allen die zwoegt en zwaar beladen zijt, en ik zal U verkwikken.
29 Neemt mijn juk op U en leert van mij, want ik ben zachtaardig en ootmoedig van hart, en GIJ zult verkwikking vinden voor UW ziel.
30 Want mijn juk is weldadig en mijn vracht is licht.”
Mattheüs 12
12 In die tijd ging Jezus op de sabbat door de korenvelden. Zijn discipelen kregen honger en begonnen aren te plukken en te eten.
2 Toen de Farizeeën dit zagen, zeiden zij tot hem: „Zie! Uw discipelen doen iets wat op de sabbat niet geoorloofd is te doen.”
3 Hij zei tot hen: „Hebt GIJ niet gelezen wat Da̱vid deed toen hij en de mannen die bij hem waren, honger kregen?
4 Hoe hij het huis van God binnenging en zij de broden der voorzetting aten, terwijl het hem en ook degenen die bij hem waren, niet geoorloofd was die te eten, maar alleen de priesters dit mochten?
5 Of hebt GIJ niet in de Wet gelezen dat op de sabbatten de priesters in de tempel de sabbat als niet-heilig behandelen en onschuldig blijven?
6 Ik zeg U echter dat iets groters dan de tempel hier is.
7 Maar indien GIJ hadt begrepen wat het zeggen wil: ’Ik wil barmhartigheid en geen slachtoffer’, zoudt GIJ de onschuldigen niet hebben veroordeeld.
8 Want de Zoon des mensen is Heer van de sabbat.”
9 Na vandaar vertrokken te zijn, ging hij hun synagoge binnen;
10 en zie! daar was een mens met een verdorde hand! Daarom vroegen zij hem: „Is het geoorloofd op de sabbat te genezen?”, opdat zij een beschuldiging tegen hem zouden kunnen inbrengen.
11 Hij zei tot hen: „Welk mens onder U die maar één schaap heeft, zal dit als het op de sabbat in een kuil valt, niet vastgrijpen en eruit tillen?
12 Hoeveel meer is, alles wel beschouwd, een mens waard dan een schaap! Het is dus geoorloofd op de sabbat iets voortreffelijks te doen.”
13 Daarop zei hij tot de mens: „Strek uw hand uit.” En hij strekte ze uit en ze werd weer even gezond als de andere hand.
14 De Farizeeën echter gingen naar buiten en beraadslaagden tegen hem ten einde hem om te brengen.
15 Toen Jezus [dit] te weten was gekomen, trok hij vandaar weg. Velen volgden hem eveneens en hij genas hen allen,
16 maar hij gelastte hun streng hem niet openbaar te maken,
17 opdat vervuld zou worden hetgeen door bemiddeling van de profeet Jesa̱ja was gesproken, die zei:
18 „Zie! Mijn knecht, die ik gekozen heb, mijn geliefde, die mijn ziel heeft goedgekeurd! Ik zal mijn geest op hem leggen, en hij zal de natiën duidelijk maken wat gerechtigheid is.
19 Hij zal niet twisten, noch luid roepen, noch zal iemand op de brede straten zijn stem horen.
20 Een beschadigd riet zal hij niet verbrijzelen en een smeulende vlaspit niet uitblussen, totdat hij met succes gerechtigheid uitzendt.
21 Voorwaar, op zijn naam zullen natiën hopen.”
22 Toen bracht men een door demonen bezetene tot hem die blind en stom was; en hij genas hem, zodat de stomme sprak en zag.
23 Al de scharen nu raakten eenvoudig in vervoering en zeiden: „Is dit niet misschien de Zoon van Da̱vid?”
24 Toen de Farizeeën dit hoorden, zeiden zij: „Deze mens werpt de demonen slechts uit door bemiddeling van Beë̱lzebub, de heerser der demonen.”
25 Daar hij hun gedachten kende, zei hij tot hen: „Ieder koninkrijk dat tegen zichzelf verdeeld is, komt tot verwoesting, en iedere stad of ieder huis dat tegen zichzelf verdeeld is, zal geen stand houden.
26 Wanneer Sa̱tan dus Sa̱tan uitwerpt, is hij tegen zichzelf verdeeld geworden; hoe zal zijn koninkrijk dan standhouden?
27 Wanneer ik bovendien door bemiddeling van Beë̱lzebub de demonen uitwerp, door bemiddeling van wie werpen UW zonen ze dan uit? Daarom zullen zij rechters over U zijn.
28 Maar als ik door middel van Gods geest de demonen uitwerp, dan is het koninkrijk Gods werkelijk onverwachts tot U gekomen.
29 Of hoe kan iemand het huis van een sterke man binnendringen en zijn huisraad roven als hij de sterke niet eerst bindt? En dan zal hij zijn huis plunderen.
30 Wie niet aan mijn zijde staat, is tegen mij, en wie niet met mij bijeenbrengt, verstrooit.
31 Daarom zeg ik U: Iedere soort van zonde en lastering zal de mensen worden vergeven, maar de lastering tegen de geest zal niet worden vergeven.
32 Spreekt iemand bijvoorbeeld een woord tegen de Zoon des mensen, het zal hem worden vergeven; maar spreekt iemand tegen de heilige geest, het zal hem niet worden vergeven, neen, niet in dit samenstel van dingen noch in het toekomende.
33 Óf maakt de boom voortreffelijk en zijn vrucht voortreffelijk, óf maakt de boom rot en zijn vrucht rot; want aan zijn vrucht wordt de boom gekend.
34 Addergebroed, hoe kunt GIJ goede dingen spreken wanneer GIJ goddeloos zijt? Want uit de overvloed des harten spreekt de mond.
35 De goede mens haalt uit zijn goede schat goede dingen te voorschijn, terwijl daarentegen de goddeloze mens uit zijn goddeloze schat goddeloze dingen te voorschijn haalt.
36 Ik zeg U dat de mensen van elk nutteloos woord dat zij spreken, rekenschap zullen geven op de Oordeelsdag,
37 want naar uw woorden zult gij rechtvaardig worden verklaard en naar uw woorden zult gij worden veroordeeld.”
38 Als antwoord zeiden toen enigen der schriftgeleerden en Farizeeën tot hem: „Leraar, wij willen een teken van u zien.”
39 Hij gaf hun ten antwoord: „Een goddeloos en overspelig geslacht blijft een teken zoeken, maar het zal geen teken worden gegeven dan het teken van Jo̱na, de profeet.
40 Want evenals Jo̱na drie dagen en drie nachten in de buik van de reusachtige vis was, zo zal de Zoon des mensen drie dagen en drie nachten in het hart der aarde zijn.
41 De mannen van Ni̱nevé zullen in het oordeel opstaan met dit geslacht en zullen het veroordelen, want zij hadden berouw op hetgeen Jo̱na predikte, maar ziet! méér dan Jo̱na is hier.
42 De koningin van het Zuiden zal in het oordeel worden opgewekt met dit geslacht en zal het veroordelen, want zij kwam van de einden der aarde om de wijsheid van Sa̱lomo te horen, maar ziet! méér dan Sa̱lomo is hier.
43 Wanneer een onreine geest van een mens uitgaat, trekt hij door dorre plaatsen op zoek naar een rustplaats, en vindt er geen.
44 Dan zegt hij: ’Ik zal terugkeren naar mijn huis waar ik uit getrokken ben’; en daar aangekomen, vindt hij het leegstaan, maar schoongeveegd en versierd.
45 Dan gaat hij heen en neemt zeven andere geesten met zich mee, die nog goddelozer zijn dan hijzelf, en nadat zij er binnen zijn gegaan, wonen zij daar; en de laatste omstandigheden van die mens worden erger dan de eerste. Zo zal het ook gaan met dit goddeloze geslacht.”
46 Terwijl hij nog tot de scharen sprak, zie! daar stonden zijn moeder en broers buiten om te trachten hem te spreken te krijgen.
47 Daarom zei iemand tot hem: „Zie! Uw moeder en uw broers staan buiten en trachten u te spreken te krijgen.”
48 Als antwoord zei hij tot degene die het hem kwam zeggen: „Wie is mijn moeder, en wie zijn mijn broers?”
49 En zijn hand naar zijn discipelen uitstrekkend, zei hij: „Zie! Mijn moeder en mijn broers!
50 Want al wie de wil doet van mijn Vader, die in de hemel is, die is mijn broer en zuster en moeder.”
Mattheüs 13
13 Nadat Jezus op die dag het huis had verlaten, zat hij aan de zee;
2 en grote scharen verzamelden zich bij hem, zodat hij in een boot stapte en [daar] neerzat, en de gehele schare stond op het strand.
3 Toen vertelde hij hun vele dingen door middel van illustraties en zei: „Ziet! Een zaaier ging uit om te zaaien;
4 en terwijl hij zaaide, vielen sommige [zaadjes] langs de weg, en de vogels kwamen en aten ze op.
5 Andere vielen op de rotsachtige plekken, waar ze niet veel aarde hadden, en ze schoten dadelijk op omdat ze geen diepe aarde hadden.
6 Toen de zon echter opging, werden ze verzengd, en omdat ze geen wortel hadden, verdorden ze.
7 Ook vielen er andere tussen de doorns, en de doorns kwamen op en verstikten ze.
8 Weer andere vielen op de voortreffelijke aarde en gingen vrucht opleveren, deze honderd-, die zestig-, de andere dertigvoud.
9 Wie oren heeft, hij luistere.”
10 De discipelen dan kwamen naar hem toe en zeiden tot hem: „Waarom spreekt gij tot hen door middel van illustraties?”
11 Hij gaf ten antwoord: „U is het gegeven de heilige geheimen van het koninkrijk der hemelen te begrijpen, maar hun is het niet gegeven.
12 Want wie heeft, hem zal meer worden gegeven en hij zal overvloed verkrijgen; maar wie niet heeft, hem zal zelfs wat hij heeft, nog ontnomen worden.
13 Daarom spreek ik tot hen door middel van illustraties, omdat zij, ofschoon zij kijken, tevergeefs kijken, en ofschoon zij horen, tevergeefs horen, noch de betekenis ervan begrijpen;
14 en ten aanzien van hen gaat de profetie van Jesa̱ja in vervulling, welke luidt: ’Door te horen, zult GIJ horen, maar geenszins de betekenis ervan begrijpen, en door te kijken, zult GIJ kijken, maar geenszins zien.
15 Want het hart van dit volk is onontvankelijk geworden, en met hun oren hebben zij gehoord zonder te reageren, en hun ogen hebben zij gesloten, opdat zij nimmer met hun ogen zouden zien en met hun oren horen en met hun hart de betekenis ervan begrijpen en terugkeren, en ik hen gezond zou maken.’
16 Gelukkig zijn UW ogen echter omdat ze zien, en UW oren omdat ze horen.
17 Want voorwaar, ik zeg U: Vele profeten en rechtvaardigen hebben begeerd de dingen te zien die GIJ aanschouwt en hebben ze niet gezien, en de dingen te horen die GIJ hoort en hebben ze niet gehoord.
18 Luistert GIJ dan naar de illustratie van de man die zaaide.
19 Wanneer iemand het woord van het koninkrijk hoort maar de betekenis ervan niet begrijpt, komt de goddeloze en rukt weg wat in zijn hart is gezaaid; dit is degene die langs de weg is gezaaid.
20 Die op de rotsachtige plekken is gezaaid, dat is hij die het woord hoort en het terstond met vreugde aanvaardt.
21 Hij heeft echter geen wortel in zich, maar blijft een tijdlang, en nadat er wegens het woord verdrukking of vervolging is ontstaan, wordt hij terstond tot struikelen gebracht.
22 Die tussen de doorns is gezaaid, dat is hij die het woord hoort, maar de zorg van dit samenstel van dingen en de bedrieglijke kracht van de rijkdom verstikken het woord, en hij wordt onvruchtbaar.
23 Die op de voortreffelijke aarde is gezaaid, dat is hij die het woord hoort en de betekenis ervan begrijpt, die werkelijk vrucht draagt en voortbrengt, deze honderd-, die zestig-, de ander dertigvoud.”
24 Hij hield hun nog een illustratie voor en zei: „Het koninkrijk der hemelen is gelijk geworden aan een mens die voortreffelijk zaad op zijn veld zaaide.
25 Terwijl de mensen sliepen, kwam zijn vijand en zaaide er onkruid overheen, midden tussen de tarwe, en ging weg.
26 Toen de halmen opschoten en vrucht voortbrachten, kwam vervolgens ook het onkruid te voorschijn.
27 Daarom gingen de slaven van de heer des huizes naar hem toe en zeiden: ’Meester, hebt gij niet voortreffelijk zaad op uw veld gezaaid? Hoe komt het dan dat er onkruid op staat?’
28 Hij zei tot hen: ’Een vijand, een mens, heeft dit gedaan.’ Zij zeiden tot hem: ’Wilt gij dan dat wij heengaan en het verzamelen?’
29 Hij zei: ’Neen, opdat GIJ niet soms bij het verzamelen van het onkruid tegelijk daarmee de tarwe uittrekt.
30 Laat beide te zamen opgroeien tot de oogst, en in de oogsttijd zal ik de oogsters zeggen: Verzamelt eerst het onkruid en bindt het in bundels om het te verbranden, en gaat daarna de tarwe in mijn voorraadschuur bijeenbrengen.’”
31 Hij hield hun nog een illustratie voor en zei: „Het koninkrijk der hemelen is gelijk een mosterdzaadje, dat een mens nam en in zijn veld plantte;
32 het is weliswaar het kleinste van alle zaden, maar wanneer het is opgegroeid, is het het grootste van de tuingewassen en wordt een boom, zodat de vogels des hemels in zijn takken komen neerstrijken.”
33 Hij sprak nog een illustratie tot hen: „Het koninkrijk der hemelen is gelijk zuurdeeg, dat een vrouw nam en in drie grote maten meel verborg, totdat de gehele massa gegist was.”
34 Al deze dingen sprak Jezus tot de scharen door middel van illustraties. Ja, zonder illustratie sprak hij niet tot hen,
35 opdat vervuld zou worden hetgeen door bemiddeling van de profeet was gesproken, die zei: „Ik wil mijn mond opendoen met illustraties, ik wil dingen verkondigen die sinds de grondlegging verborgen zijn geweest.”
36 Nadat hij de scharen uit elkaar had laten gaan, ging hij vervolgens het huis binnen. En zijn discipelen kwamen tot hem en zeiden: „Verklaar ons de illustratie van het onkruid op het veld.”
37 Hij gaf ten antwoord: „De zaaier van het voortreffelijke zaad is de Zoon des mensen;
38 het veld is de wereld; het voortreffelijke zaad, dat zijn de zonen van het koninkrijk; maar het onkruid zijn de zonen van de goddeloze,
39 en de vijand die het zaaide, is de Duivel. De oogst is een besluit van een samenstel van dingen, en de oogsters zijn engelen.
40 Zoals daarom het onkruid wordt verzameld en met vuur wordt verbrand, zo zal het ook gaan in het besluit van het samenstel van dingen.
41 De Zoon des mensen zal zijn engelen uitzenden en zij zullen alle dingen die aanleiding tot struikelen geven en degenen die wetteloosheid bedrijven, uit zijn koninkrijk verzamelen,
42 en zij zullen hen in de vuuroven werpen. Daar zullen [zij] wenen en knarsetanden.
43 In die tijd zullen de rechtvaardigen zo helder schijnen als de zon in het koninkrijk van hun Vader. Wie oren heeft, hij luistere.
44 Het koninkrijk der hemelen is gelijk een in het veld verborgen schat, die een mens vond en verborg; en in zijn vreugde gaat hij heen en verkoopt al wat hij heeft en koopt dat veld.
45 Wederom is het koninkrijk der hemelen gelijk een reizende koopman die op zoek was naar zeer mooie parels.
46 Toen hij één parel van grote waarde had gevonden, ging hij heen en verkocht dadelijk al wat hij had en kocht ze.
47 Wederom is het koninkrijk der hemelen gelijk een sleepnet dat in de zee werd neergelaten en [vissen] van allerlei soort bijeenbracht.
48 Toen het vol werd, trok men het op het strand, waarna men erbij ging zitten en de voortreffelijke [vissen] in vaten verzamelde, maar die welke ongeschikt waren, wegwierp.
49 Zo zal het gaan in het besluit van het samenstel van dingen: de engelen zullen uitgaan en de goddelozen uit het midden der rechtvaardigen afscheiden
50 en hen in de vuuroven werpen. Daar zullen [zij] wenen en knarsetanden.
51 Hebt GIJ dit alles begrepen?” Zij zeiden tot hem: „Ja.”
52 Toen zei hij tot hen: „Daarom is iedere openbare onderwijzer, wanneer hij met betrekking tot het koninkrijk der hemelen is onderwezen, gelijk aan een mens, een heer des huizes, die uit zijn voorraadschat nieuwe en oude dingen te voorschijn haalt.”
53 Toen Jezus nu deze illustraties had geëindigd, ging hij vandaar weg over land.
54 En nadat hij in zijn eigen gebied was gekomen, ging hij hen in hun synagoge onderwijzen, zodat zij versteld stonden en zeiden: „Waar heeft deze man die wijsheid en deze krachtige werken vandaan?
55 Is dit niet de zoon van de timmerman? Heet zijn moeder niet Mari̱a, en zijn broers Jako̱bus en Jo̱zef en Si̱mon en Ju̱das?
56 En zijn zijn zusters niet allen bij ons? Waar heeft deze man dan dit alles vandaan?”
57 Zij dan namen aanstoot aan hem. Maar Jezus zei tot hen: „Een profeet wordt overal geëerd behalve in zijn eigen gebied en in zijn eigen huis.”
58 En hij deed daar niet veel krachtige werken wegens hun ongeloof.
Mattheüs 14
14 In diezelfde tijd hoorde Hero̱des, de districtsregeerder, het bericht omtrent Jezus,
2 en hij zei tot zijn dienaren: „Dit is Joha̱nnes de Doper. Hij is uit de doden opgewekt, en daarom zijn de krachtige werken in hem werkzaam.”
3 Hero̱des had namelijk Joha̱nnes gevangengenomen en hem geboeid en in de gevangenis gezet vanwege Hero̱dias, de vrouw van zijn broer Fili̱ppus.
4 Want Joha̱nnes had hem herhaaldelijk gezegd: „Het is u niet geoorloofd haar te hebben.”
5 Doch ofschoon hij hem wilde doden, vreesde hij de schare, want zij hielden hem voor een profeet.
6 Maar toen Hero̱des’ verjaardag werd gevierd, danste de dochter van Hero̱dias bij die gelegenheid, en zij behaagde Hero̱des zozeer
7 dat hij met een eed beloofde haar alles te zullen geven wat zij zou vragen.
8 Op influistering van haar moeder zei ze toen: „Geef mij hier op een platte schotel het hoofd van Joha̱nnes de Doper.”
9 Ofschoon het de koning bedroefde, gebood hij met het oog op zijn eden en op degenen die met hem aanlagen, het te geven;
10 en hij zond [iemand] weg en liet Joha̱nnes in de gevangenis onthoofden.
11 En zijn hoofd werd op een platte schotel gebracht en aan het meisje gegeven, en zij bracht het aan haar moeder.
12 Ten slotte kwamen zijn discipelen en haalden het lijk weg en begroeven hem, waarna zij het aan Jezus gingen berichten.
13 Toen Jezus dit hoorde, trok hij vandaar in een boot weg naar een eenzame plaats om alleen te zijn; maar toen het de scharen ter ore kwam, volgden zij hem te voet uit de steden.
14 Toen hij nu te voorschijn trad, zag hij een grote schare, en hij had medelijden met hen en genas hun zieken.
15 Maar toen het avond werd, kwamen zijn discipelen naar hem toe en zeiden: „De plaats is eenzaam en het uur is al ver gevorderd; stuur de scharen weg, opdat zij naar de dorpen kunnen gaan en zich iets te eten kunnen kopen.”
16 Maar Jezus zei tot hen: „Zij behoeven niet weg te gaan; geeft GIJ hun iets te eten.”
17 Zij zeiden tot hem: „Wij hebben hier niets dan vijf broden en twee vissen.”
18 Hij zei: „Brengt ze hier bij mij.”
19 Vervolgens gebood hij de scharen op het gras te gaan aanliggen, waarop hij de vijf broden en de twee vissen nam en, opziende naar de hemel, de zegen uitsprak; en nadat hij de broden had gebroken, deelde hij ze uit aan de discipelen en de discipelen deelden ze weer uit aan de scharen.
20 Allen aten derhalve en werden verzadigd, en aan overgebleven brokken haalden zij twaalf manden vol op.
21 Toch hadden ongeveer vijfduizend mannen, de vrouwen en jonge kinderen niet meegerekend, gegeten.
22 Onmiddellijk hierop dwong hij zijn discipelen in de boot te stappen en hem vooruit te gaan naar de overkant, terwijl hij de scharen wegzond.
23 Ten slotte ging hij, na de scharen te hebben weggezonden, alleen de berg op om te bidden. Ofschoon het laat werd, was hij daar alleen.
24 De boot was nu reeds vele honderden meters van het land verwijderd en had het door de golven zwaar te verduren, want zij hadden tegenwind.
25 In de vierde nachtwake kwam hij echter over de zee lopend naar hen toe.
26 Toen de discipelen hem op de zee zagen lopen, werden zij verontrust en zeiden: „Het is een verschijning!” En zij schreeuwden het uit van angst.
27 Maar terstond sprak Jezus hen toe met de woorden: „Schept moed, ik ben het; vreest niet.”
28 Pe̱trus gaf hem ten antwoord: „Heer, als gij het zijt, gebied mij dan over het water naar u toe te komen.”
29 Hij zei: „Kom!” Hierop stapte Pe̱trus uit de boot en ging over het water lopend naar Jezus toe.
30 Toen hij echter naar de storm keek, werd hij bevreesd, en toen hij begon te zinken, riep hij uit: „Heer, red mij!”
31 Onmiddellijk stak Jezus zijn hand uit en greep hem vast, terwijl hij tot hem zei: „Kleingelovige, waarom zijt gij gaan twijfelen?”
32 En nadat zij in de boot waren geklommen, nam de storm af.
33 Hierop brachten degenen die in de boot waren hem hulde en zeiden: „Gij zijt werkelijk Gods Zoon.”
34 En zij staken over en kwamen in Genne̱sareth aan land.
35 Toen de mannen van die plaats hem herkenden, verspreidden zij het bericht in die gehele omtrek, en men bracht alle zieken naar hem toe.
36 En zij verzochten hem voorts dringend of zij alleen maar de franje van zijn bovenkleed mochten aanraken; en allen die ze aanraakten, werden volkomen gezond.
Mattheüs 15
15 Toen kwamen er Farizeeën en schriftgeleerden uit Jeru̱zalem naar Jezus, die zeiden:
2 „Waarom overtreden uw discipelen de overlevering van de mannen uit vroeger tijden? Zij wassen bijvoorbeeld hun handen niet vlak voordat zij een maaltijd nuttigen.”
3 Hij gaf hun ten antwoord: „Waarom overtreedt ook GIJ het gebod van God ter wille van UW overlevering?
4 God heeft bijvoorbeeld gezegd: ’Eer uw vader en uw moeder’, en: ’Wie vader of moeder beschimpt, moet het met de dood bekopen.’
5 Maar GIJ zegt: ’Wie tot zijn vader of moeder zegt: „Al wat ik heb waarmee ik u van dienst zou kunnen zijn, is een aan God opgedragen gave”,
6 behoeft zijn vader in het geheel niet te eren.’ Zo hebt GIJ dan het woord van God krachteloos gemaakt ter wille van UW overlevering.
7 Huichelaars, treffend heeft Jesa̱ja over U geprofeteerd, toen hij zei:
8 ’Dit volk eert mij met [hun] lippen, maar hun hart is ver van mij verwijderd.
9 Tevergeefs blijven zij mij aanbidden, omdat zij mensengeboden als leerstellingen onderwijzen.’”
10 Daarop riep hij de schare bij zich en zei tot hen: „Luistert en begrijpt de betekenis ervan:
11 Niet wat de mond ingaat, verontreinigt de mens, maar wat de mond uitgaat, dat verontreinigt de mens.”
12 Toen kwamen de discipelen naar hem toe en zeiden: „Weet gij dat de Farizeeën bij het horen van uw woorden er aanstoot aan hebben genomen?”
13 Hij gaf ten antwoord: „Elke plant die mijn hemelse Vader niet heeft geplant, zal ontworteld worden.
14 LAAT hen maar begaan. Zij zijn blinde gidsen. Indien nu een blinde een blinde leidt, zullen beiden in een kuil vallen.”
15 In antwoord hierop zei Pe̱trus tot hem: „Maak ons de illustratie duidelijk.”
16 Waarop hij zei: „Hebt gijlieden ook nog geen begrip?
17 Beseft GIJ niet dat alles wat de mond ingaat, via de ingewanden in het riool terechtkomt?
18 Maar wat de mond uitgaat, komt uit het hart voort en dat verontreinigt de mens.
19 Uit het hart komen bijvoorbeeld goddeloze overleggingen voort, moord, overspel, hoererij, diefstal, valse getuigenissen, lasteringen.
20 Die dingen verontreinigen de mens; maar met ongewassen handen een maaltijd gebruiken, verontreinigt de mens niet.”
21 Na vandaar te zijn weggegaan, trok Jezus zich nu terug naar de streken van Ty̱rus en Si̱don.
22 En zie! een Fenicische vrouw uit dat gebied kwam naar voren, die luid riep en zei: „Wees mij barmhartig, Heer, Zoon van Da̱vid. Mijn dochter is vreselijk door een demon bezeten.”
23 Doch hij antwoordde haar geen woord. Daarom gingen zijn discipelen naar hem toe met het verzoek: „Zend haar weg, want zij blijft ons achternaroepen.”
24 Hij gaf ten antwoord: „Ik ben slechts tot de verloren schapen van het huis van I̱sraël gezonden.”
25 Toen de vrouw kwam, ging zij hem hulde brengen en zei: „Heer, help mij!”
26 Hij gaf ten antwoord: „Het is niet juist het brood van de kinderen te nemen en het hondjes voor te werpen.”
27 Zij zei: „Jawel, Heer, maar de hondjes eten toch ook van de kruimels die van de tafel van hun meesters vallen.”
28 Daarop gaf Jezus haar ten antwoord: „O vrouw, groot is uw geloof; u geschiede gelijk gij wenst.” En haar dochter was van dat uur af genezen.
29 Vandaar vertrok Jezus over land en kwam vervolgens in de nabijheid van de zee van Galile̱a, en na de berg te zijn opgegaan, zat hij daar neer.
30 Toen kwamen er grote scharen naar hem toe, die kreupelen, verminkten, blinden, stommen en vele anderen bij zich hadden, en zij wierpen hen gewoonweg aan zijn voeten, en hij genas hen,
31 zodat de schare verbaasd stond toen zij zagen dat de stommen spraken en de kreupelen liepen en de blinden konden zien, en zij verheerlijkten de God van I̱sraël.
32 Maar Jezus riep zijn discipelen bij zich en zei: „Ik heb medelijden met de schare, want zij zijn nu al drie dagen bij mij gebleven en hebben niets te eten; en ik wil hen niet wegzenden zonder dat zij eerst gegeten hebben. Anders bezwijken zij misschien onderweg.”
33 De discipelen zeiden echter tot hem: „Waar halen wij in deze eenzame plaats voldoende broden vandaan om zo’n grote schare te verzadigen?”
34 Hierop zei Jezus tot hen: „Hoeveel broden hebt GIJ?” Zij zeiden: „Zeven, en wat visjes.”
35 Nadat hij de schare dan de opdracht had gegeven op de grond te gaan aanliggen,
36 nam hij de zeven broden en de vissen, welke hij na het uitspreken van een dankgebed brak en voorts aan de discipelen uitdeelde, terwijl de discipelen ze weer aan de scharen [uitdeelden].
37 En allen aten en werden verzadigd, en aan overgebleven brokken haalden zij zeven proviandmanden vol op.
38 Toch hadden er vierduizend mannen, de vrouwen en jonge kinderen niet meegerekend, gegeten.
39 Ten slotte stapte hij, nadat hij de scharen had weggezonden, in de boot en kwam in het gebied van Ma̱gadan.
Mattheüs 16
16 Hier kwamen de Farizeeën en Sadduceeën naar hem toe, en om hem te verzoeken, vroegen zij hem hun een teken uit de hemel te tonen.
2 Hij gaf hun ten antwoord: „[[Wanneer het avond wordt, zegt GIJ gewoonlijk: ’Het wordt mooi weer, want de lucht is vuurrood’;
3 en ’s morgens: ’Vandaag wordt het winters, regenachtig weer, want de lucht is vuurrood maar ziet er somber uit.’ Het aanzien van de lucht weet GIJ uit te leggen, maar de tekenen der tijden kunt GIJ niet uitleggen.]]
4 Een goddeloos en overspelig geslacht blijft een teken zoeken, maar het zal geen teken worden gegeven dan het teken van Jo̱na.” Daarop ging hij weg en liet hen achter.
5 De discipelen voeren nu naar de overkant en vergaten broden mee te nemen.
6 Jezus zei tot hen: „Let op en wacht U voor het zuurdeeg van de Farizeeën en Sadduceeën.”
7 Zij dan gingen onder elkaar overleggen en zeiden: „Wij hebben geen broden meegenomen.”
8 Daar Jezus dit wist, zei hij: „Waarom overlegt GIJ aldus onder elkaar, omdat GIJ geen broden hebt, GIJ kleingelovigen?
9 Begrijpt GIJ dan nog niet waar het om gaat, of herinnert GIJ U niet de vijf broden in het geval van de vijfduizend en hoeveel manden GIJ hebt opgehaald?
10 Of de zeven broden in het geval van de vierduizend en hoeveel proviandmanden GIJ hebt opgehaald?
11 Hoe komt het dat GIJ niet onderscheidt dat ik niet tot U sprak over broden? Maar wacht U voor het zuurdeeg van de Farizeeën en Sadduceeën.”
12 Toen begrepen zij dat hij hun niet had gezegd zich te wachten voor het zuurdeeg van de broden, maar voor de leer van de Farizeeën en Sadduceeën.
13 Toen Jezus nu in de streken van Cesare̱a Fili̱ppi was gekomen, stelde hij zijn discipelen voorts de vraag: „Wie zeggen de mensen dat de Zoon des mensen is?”
14 Zij zeiden: „Sommigen zeggen Joha̱nnes de Doper, anderen Eli̱a, weer anderen Jeremi̱a of een van de profeten.”
15 Hij zei tot hen: „Wie zegt GIJ echter dat ik ben?”
16 Si̱mon Pe̱trus gaf ten antwoord: „Gij zijt de Christus, de Zoon van de levende God.”
17 Hierop antwoordde Jezus hem: „Gelukkig zijt gij, Si̱mon, zoon van Jo̱na, want vlees en bloed hebben u [dit] niet geopenbaard, maar mijn Vader, die in de hemelen is.
18 Ook zeg ik u: Gij zijt Pe̱trus, en op deze rots zal ik mijn gemeente bouwen, en de poorten van Ha̱des zullen haar niet overweldigen.
19 Ik zal u de sleutels van het koninkrijk der hemelen geven, en wat gij ook op aarde moogt binden, zal dat zijn wat in de hemelen gebonden is, en wat gij ook op aarde moogt ontbinden, zal dat zijn wat in de hemelen ontbonden is.”
20 Daarop gelastte hij de discipelen nadrukkelijk aan niemand te zeggen dat hij de Christus was.
21 Van die tijd af begon Jezus Christus zijn discipelen duidelijk te maken dat hij naar Jeru̱zalem moest gaan en veel zou moeten lijden van de zijde van de oudere mannen en overpriesters en schriftgeleerden, en dat hij gedood en op de derde dag opgewekt zou worden.
22 Hierop nam Pe̱trus hem terzijde en begon hem te bestraffen en zei: „Wees goed voor uzelf, Heer; gij zult deze [bestemming] geenszins hebben.”
23 Maar zich omkerend, zei hij tot Pe̱trus: „Ga achter mij, Sa̱tan! Gij zijt een struikelblok voor mij, want gij denkt niet Gods gedachten, maar die der mensen.”
24 Toen zei Jezus tot zijn discipelen: „Wil iemand achter mij komen, dan moet hij zichzelf verloochenen en zijn martelpaal opnemen en mij voortdurend volgen.
25 Want wie zijn ziel wil redden, zal ze verliezen; maar wie zijn ziel verliest ter wille van mij, zal ze vinden.
26 Want wat voor nut zal het voor een mens hebben als hij de gehele wereld wint, maar zijn ziel verbeurt? Of wat zal een mens geven in ruil voor zijn ziel?
27 Want de Zoon des mensen zal stellig komen in de heerlijkheid van zijn Vader met zijn engelen, en dan zal hij een ieder vergelden naar zijn gedrag.
28 Voorwaar, ik zeg U dat sommigen van hen die hier staan, geenszins de dood zullen smaken voordat zij eerst de Zoon des mensen in zijn koninkrijk zien komen.”
Mattheüs 17
17 Zes dagen later nam Jezus Pe̱trus en Jako̱bus en diens broer Joha̱nnes mee en bracht hen een hoge berg op, waar zij alleen waren.
2 En hij onderging voor hun ogen een transfiguratie en zijn aangezicht straalde als de zon en zijn bovenklederen werden glanzend als het licht.
3 En zie! daar verschenen aan hen Mo̱zes en Eli̱a, die met hem in gesprek waren.
4 Pe̱trus nam nu het woord en zei tot Jezus: „Heer, het is heel goed dat wij hier zijn. Zo gij het wenst, zal ik hier drie tenten opslaan, één voor u en één voor Mo̱zes en één voor Eli̱a.”
5 Terwijl hij nog sprak, zie! een heldere wolk overschaduwde hen, en zie! een stem uit de wolk zei: „Dit is mijn Zoon, de geliefde, die ik heb goedgekeurd; luistert naar hem.”
6 Toen de discipelen dit hoorden, vielen zij op hun aangezicht en werden zeer bevreesd.
7 Maar Jezus kwam naar hen toe, raakte hen aan en zei: „Staat op en vreest niet.”
8 Toen zij hun ogen opsloegen, zagen zij niemand dan alleen Jezus.
9 En onder het afdalen van de berg gebood Jezus hun en zei: „Vertelt het visioen aan niemand voordat de Zoon des mensen uit de doden is opgewekt.”
10 De discipelen legden hem echter de vraag voor: „Waarom zeggen de schriftgeleerden toch dat Eli̱a eerst moet komen?”
11 Hij gaf ten antwoord: „Eli̱a komt inderdaad en zal alle dingen herstellen.
12 Ik zeg U echter dat Eli̱a reeds gekomen is, en zij hebben hem niet herkend, maar met hem gedaan al wat zij wilden. Zo staat ook de Zoon des mensen door hun toedoen lijden te wachten.”
13 Toen bemerkten de discipelen dat hij tot hen gesproken had over Joha̱nnes de Doper.
14 En toen zij bij de schare kwamen, trad er een mens op hem toe, die voor hem neerknielde en zei:
15 „Heer, wees mijn zoon barmhartig, want hij lijdt aan vallende ziekte en is er slecht aan toe; hij valt namelijk dikwijls in het vuur en dikwijls in het water;
16 en ik heb hem bij uw discipelen gebracht, maar zij konden hem niet genezen.”
17 Jezus gaf ten antwoord: „O ongelovig en verdraaid geslacht, hoe lang moet ik nog bij U blijven? Hoe lang moet ik U nog verdragen? Brengt hem hier bij mij.”
18 Toen bestrafte Jezus de demon, en deze ging van hem uit; en de jongen was van dat uur af genezen.
19 Hierna kwamen de discipelen tot Jezus, terwijl er niemand anders bij was, en zeiden: „Waarom hebben wij hem niet kunnen uitwerpen?”
20 Hij zei tot hen: „Wegens UW kleingelovigheid. Want voorwaar, ik zeg U: Indien GIJ geloof hebt ter grootte van een mosterdzaadje, zult GIJ tot deze berg zeggen: ’Verplaats u van hier naar daar’, en hij zal zich verplaatsen, en niets zal U onmogelijk zijn.”
21 ——
22 Terwijl zij in Galile̱a bijeen waren, zei Jezus tot hen: „De Zoon des mensen zal stellig door verraad in de handen der mensen overgeleverd worden,
23 en zij zullen hem doden, en op de derde dag zal hij worden opgewekt.” Dientengevolge waren zij zeer bedroefd.
24 Nadat zij in Kape̱rnaüm waren aangekomen, traden de mannen die de twee drachmen [belasting] inden, op Pe̱trus toe en zeiden: „Betaalt UW leraar de twee drachmen [belasting] niet?”
25 Hij zei: „Ja.” Maar toen hij het huis binnenging, was Jezus hem vóór en zei: „Wat dunkt u, Si̱mon? Van wie ontvangen de koningen der aarde rechten of hoofdgeld? Van hun zonen of van de vreemden?”
26 Toen hij zei: „Van de vreemden”, zei Jezus tot hem: „De zonen zijn dus eigenlijk belastingvrij.
27 Maar, om hun geen aanleiding tot struikelen te geven: ga naar de zee, werp een vishaak uit en grijp de eerste vis die bovenkomt, en wanneer gij zijn bek opendoet, zult gij een statergeldstuk vinden. Neem dat en geef het hun voor mij en u.”
Mattheüs 18
18 In dat uur kwamen de discipelen bij Jezus en zeiden: „Wie is eigenlijk de grootste in het koninkrijk der hemelen?”
2 Hij dan riep een jong kind bij zich, zette het in hun midden
3 en zei: „Voorwaar, ik zeg U: Indien GIJ U niet omkeert en wordt als jonge kinderen, zult GIJ het koninkrijk der hemelen geenszins binnengaan.
4 Al wie zich daarom zal vernederen gelijk dit jonge kind, die is de grootste in het koninkrijk der hemelen;
5 en al wie zulk een jong kind ontvangt op basis van mijn naam, ontvangt [ook] mij.
6 Maar al wie een van deze kleinen die geloof in mij stellen, tot struikelen brengt, het is nuttiger voor hem dat men hem een molensteen zoals door een ezel wordt rondgedraaid, om de hals hangt en hem in de wijde, open zee doet zinken.
7 Wee de wereld vanwege de struikelblokken! Nu is het wel zo dat er noodzakelijkerwijs struikelblokken moeten komen, maar wee de mens door wiens toedoen het struikelblok komt!
8 Indien dan uw hand of uw voet u doet struikelen, hak hem af en werp hem van u weg; het is beter voor u verminkt of kreupel het leven binnen te gaan, dan met twee handen of twee voeten in het eeuwige vuur geworpen te worden.
9 Zo ook indien uw oog u doet struikelen, ruk het uit en werp het van u weg; het is beter voor u met één oog het leven binnen te gaan, dan met twee ogen in de vurige Gehe̱nna geworpen te worden.
10 Ziet erop toe dat GIJ niet een van deze kleinen veracht, want ik zeg U dat hun engelen in de hemel altijd het aangezicht aanschouwen van mijn Vader, die in de hemel is.
11 ——
12 Wat dunkt U? Wanneer iemand in het bezit komt van honderd schapen en één daarvan raakt verdwaald, zal hij dan niet de negenennegentig op de bergen laten en op zoek gaan naar het ene verdwaalde?
13 En zo hij het mocht vinden, voorwaar, ik zeg U dat hij zich meer over dat ene verheugt dan over de negenennegentig die niet zijn verdwaald.
14 Evenzo vindt mijn Vader, die in de hemel is, het niet wenselijk dat een van deze kleinen vergaat.
15 Wanneer voorts uw broeder een zonde begaat, ga zijn fout dan blootleggen tussen u en hem alleen. Indien hij naar u luistert, hebt gij uw broeder gewonnen.
16 Luistert hij echter niet, neem dan nog één of twee met u, opdat uit de mond van twee of drie getuigen elke zaak bevestigd wordt.
17 Indien hij naar hen niet luistert, spreek dan tot de gemeente. Indien hij zelfs naar de gemeente niet luistert, dan zij hij u net als een mens uit de natiën en als een belastinginner.
18 Voorwaar, ik zeg ulieden: Welke dingen GIJ ook op aarde moogt binden, zullen dingen zijn die in de hemel gebonden zijn, en welke dingen GIJ ook op aarde moogt ontbinden, zullen dingen zijn die in de hemel ontbonden zijn.
19 Voorwaar, ik zeg U wederom: Indien twee van U op aarde het eens zijn omtrent iets belangrijks wat zij te verzoeken zouden hebben, wat het ook zij, het zal hun geschieden door toedoen van mijn Vader in de hemel.
20 Want waar twee of drie vergaderd zijn in mijn naam, daar ben ik in hun midden.”
21 Toen kwam Pe̱trus naar hem toe en zei: „Heer, hoeveel maal kan mijn broeder tegen mij zondigen en moet ik hem vergeven? Tot zevenmaal toe?”
22 Jezus zei tot hem: „Ik zeg u, niet tot zevenmaal toe, maar tot zevenenzeventig maal toe.
23 Daarom is het koninkrijk der hemelen gelijk geworden aan een mens, een koning, die afrekening wilde houden met zijn slaven.
24 Toen hij met de afrekening begon, werd er een man binnengebracht die hem tienduizend talenten [= 60.000.000 denarii] schuldig was.
25 Omdat hij echter niet over de middelen beschikte om [ze] terug te betalen, beval zijn meester dat hij met zijn vrouw en zijn kinderen en al wat hij bezat, verkocht zou worden en de betaling zou worden voldaan.
26 Daarom viel de slaaf neer en ging hem hulde brengen en zei: ’Heb geduld met mij en ik zal u alles terugbetalen.’
27 Daar de meester van die slaaf hierdoor tot medelijden werd bewogen, liet hij hem gaan en schold hem zijn schuld kwijt.
28 Maar die slaaf ging naar buiten en trof een van zijn medeslaven, die hem honderd denarii schuldig was; en hij pakte hem beet en ging hem wurgen en zei: ’Betaal terug wat gij schuldig zijt.’
29 Daarom viel zijn medeslaaf neer en verzocht hem voorts dringend en zei: ’Heb geduld met mij en ik zal u terugbetalen.’
30 Hij wilde echter niet, maar ging heen en liet hem in de gevangenis werpen totdat hij terugbetaald zou hebben wat hij schuldig was.
31 Toen nu zijn medeslaven zagen wat er gebeurd was, werden zij zeer bedroefd, en zij gingen hun meester duidelijk maken wat er allemaal gebeurd was.
32 Toen ontbood zijn meester hem en zei tot hem: ’Slechte slaaf, ik heb u al die schuld kwijtgescholden toen gij mij er dringend om verzocht.
33 Hadt gij dan op uw beurt niet barmhartig met uw medeslaaf moeten zijn, zoals ook ik barmhartig met u ben geweest?’
34 In gramschap ontstoken leverde zijn meester hem toen over aan de gevangenbewaarders, totdat hij alles terugbetaald zou hebben wat hij schuldig was.
35 Zo zal ook mijn hemelse Vader met U handelen indien niet een ieder van U zijn broeder van harte vergeeft.”
Mattheüs 19
19 Toen Jezus nu deze woorden had geëindigd, vertrok hij uit Galile̱a en kwam aan de grenzen van Jude̱a aan de overkant van de Jorda̱a̱n.
2 Ook volgden grote scharen hem, en hij genas hen daar.
3 En er kwamen Farizeeën naar hem toe, met de bedoeling hem te verzoeken, en zij zeiden: „Is het een man geoorloofd zich op elke willekeurige grond van zijn vrouw te laten scheiden?”
4 Hij gaf ten antwoord: „Hebt GIJ niet gelezen dat hij die hen heeft geschapen, hen van [het] begin af als man en als vrouw heeft gemaakt
5 en gezegd heeft: ’Daarom zal een man zijn vader en zijn moeder verlaten en zich hechten aan zijn vrouw, en de twee zullen één vlees zijn’?
6 Dus zijn zij niet langer twee, maar één vlees. Wat God derhalve onder één juk heeft samengebracht, brenge geen mens vaneen.”
7 Zij zeiden tot hem: „Waarom heeft Mo̱zes dan voorgeschreven haar een certificaat van wegzending te geven en zich van haar te laten scheiden?”
8 Hij zei tot hen: „Mo̱zes heeft U met het oog op de hardheid van UW hart de concessie gedaan [dat GIJ] U van UW vrouw [kunt] laten scheiden, maar dit is van [het] begin af niet zo geweest.
9 Ik zeg U dat al wie zich van zijn vrouw laat scheiden, behalve op grond van hoererij, en een ander trouwt, overspel pleegt.”
10 De discipelen zeiden tot hem: „Indien het er voor een man met zijn vrouw zó voorstaat, is het niet raadzaam te trouwen.”
11 Hij zei tot hen: „Niet allen maken plaats voor dit woord, maar alleen zij die de gave hebben.
12 Want er zijn eunuchen die zo uit hun moeders schoot zijn geboren, en er zijn eunuchen die door de mensen tot eunuchen zijn gemaakt, en er zijn eunuchen die zichzelf tot eunuch hebben gemaakt ter wille van het koninkrijk der hemelen. Wie er plaats voor kan maken, make er plaats voor.”
13 Toen werden er jonge kinderen bij hem gebracht, opdat hij zijn handen op hen zou leggen en een gebed zou opzenden; maar de discipelen berispten hen.
14 Jezus zei echter: „Laat de jonge kinderen toch begaan, en verhindert hen niet langer bij mij te komen, want aan hen die zijn zoals zij, behoort het koninkrijk der hemelen toe.”
15 En hij legde zijn handen op hen en ging vandaar weg.
16 En zie! er kwam iemand naar hem toe, die zei: „Leraar, wat voor goeds moet ik doen om eeuwig leven te verkrijgen?”
17 Hij zei tot hem: „Waarom vraagt gij mij naar wat goed is? Eén is er goed. Wilt gij echter het leven binnengaan, onderhoud dan steeds de geboden.”
18 Hij zei tot hem: „Welke?” Jezus zei: „Deze: Gij moogt niet moorden, Gij moogt geen overspel plegen, Gij moogt niet stelen, Gij moogt geen vals getuigenis afleggen,
19 Eer [uw] vader en [uw] moeder, en: Gij moet uw naaste liefhebben als uzelf.”
20 De jonge man zei tot hem: „Die heb ik allemaal in acht genomen; waarin schiet ik nog te kort?”
21 Jezus zei tot hem: „Indien gij volmaakt wilt zijn, ga, verkoop uw bezittingen en geef aan de armen en gij zult een schat in de hemel hebben, en kom, wees mijn volgeling.”
22 Toen de jonge man dit woord hoorde, ging hij bedroefd weg, want hij had vele bezittingen.
23 Jezus zei echter tot zijn discipelen: „Voorwaar, ik zeg U dat het voor een rijke moeilijk zal zijn het koninkrijk der hemelen binnen te gaan.
24 Wederom zeg ik U: Voor een kameel is het gemakkelijker door het oog van een naald te gaan dan voor een rijke het koninkrijk Gods binnen te gaan.”
25 Toen de discipelen dit hoorden, gaven zij van zeer grote verwondering blijk en zeiden: „Wie kan er dan eigenlijk worden gered?”
26 Jezus keek hen aan en zei tot hen: „Bij mensen is dit onmogelijk, maar bij God zijn alle dingen mogelijk.”
27 Toen gaf Pe̱trus hem ten antwoord: „Zie! Wij hebben alles verlaten en zijn u gevolgd; wat zal ons eigenlijk ten deel vallen?”
28 Jezus zei tot hen: „Voorwaar, ik zeg U: In de herschepping, wanneer de Zoon des mensen plaats neemt op zijn glorierijke troon, zult GIJ die mij zijt gevolgd, ook zelf op twaalf tronen zitten en de twaalf stammen van I̱sraël oordelen.
29 En een ieder die ter wille van mijn naam huizen of broers of zusters of vader of moeder of kinderen of landerijen heeft verlaten, zal vele malen meer ontvangen en eeuwig leven beërven.
30 Maar velen die de eersten zijn, zullen de laatsten zijn, en de laatsten de eersten.
Mattheüs 20
20 Want het koninkrijk der hemelen is gelijk aan een mens, een heer des huizes, die er vroeg in de morgen op uitging om werkers voor zijn wijngaard te huren.
2 Toen hij met de werkers was overeengekomen [hun] een denarius per dag [te betalen], zond hij hen uit in zijn wijngaard.
3 Toen hij er rond het derde uur weer op uitging, zag hij anderen werkeloos op de marktplaats staan,
4 en tot dezen zei hij: ’Gaat ook GIJ in de wijngaard, en ik zal U geven wat billijk is.’
5 Zij gingen dus. Rond het zesde en het negende uur ging hij er nog eens op uit en deed hetzelfde.
6 Ten slotte ging hij er rond het elfde uur op uit en vond er anderen staan, en hij zei tot hen: ’Waarom staat GIJ hier de hele dag werkeloos?’
7 Zij zeiden tot hem: ’Omdat niemand ons heeft gehuurd.’ Hij zei tot hen: ’Gaat GIJ eveneens in de wijngaard.’
8 Toen het avond werd, zei de meester van de wijngaard tot zijn opzichter: ’Roep de werkers en betaal hun hun loon, te beginnen met de laatsten en zo tot de eersten.’
9 Toen de mannen van het elfde uur kwamen, ontvingen zij ieder een denarius.
10 Toen nu de eersten kwamen, maakten zij de gevolgtrekking dat zij meer zouden ontvangen, maar ook zij kregen elk een denarius uitbetaald.
11 Toen zij die ontvingen, gingen zij tegen de heer des huizes murmureren
12 en zeiden: ’Deze laatsten hebben één uur gewerkt; toch hebt gij hen gelijkgesteld met ons, die de last van de dag en de brandende hitte hebben gedragen!’
13 Maar hij gaf een van hen ten antwoord: ’Vriend, ik doe u geen onrecht. Zijt gij niet met mij overeengekomen voor een denarius?
14 Neem het uwe en ga heen. Ik wil aan deze laatste hetzelfde geven als aan u.
15 Is het mij niet geoorloofd om met mijn eigen dingen te doen wat ik wil? Of is uw oog boos omdat ik goed ben?’
16 Aldus zullen de laatsten de eersten zijn, en de eersten de laatsten.”
17 Daar Jezus nu op het punt stond naar Jeru̱zalem op te gaan, nam hij de twaalf discipelen apart en zei onderweg tot hen:
18 „Ziet! Wij gaan op naar Jeru̱zalem, en de Zoon des mensen zal aan de overpriesters en schriftgeleerden worden overgeleverd, en zij zullen hem ter dood veroordelen
19 en aan [mensen uit] de natiën overleveren ten einde de spot met hem te drijven en hem te geselen en aan een paal te hangen, en op de derde dag zal hij worden opgewekt.”
20 Toen kwam de moeder van de zonen van Zebede̱üs met haar zonen naar hem toe, bracht hem hulde en vroeg iets van hem.
21 Hij zei tot haar: „Wat wilt gij?” Zij zei tot hem: „Zeg dat deze twee zonen van mij in uw koninkrijk de een aan uw rechter- en de ander aan uw linkerhand mogen zitten.”
22 Jezus gaf ten antwoord: „Gijlieden weet niet wat GIJ vraagt. Kunt GIJ de beker drinken die ik op het punt sta te drinken?” Zij zeiden tot hem: „Ja, dat kunnen wij.”
23 Hij zei tot hen: „Mijn beker zult GIJ inderdaad drinken, maar dit zitten aan mijn rechter- en aan mijn linkerhand staat niet aan mij te geven, doch behoort aan hen toe voor wie mijn Vader het heeft bereid.”
24 Toen de tien anderen dit hoorden, werden zij verontwaardigd op de twee broers.
25 Jezus riep hen echter bij zich en zei: „GIJ weet dat de regeerders der natiën over hen heersen en de groten autoriteit over hen oefenen.
26 Zo is het onder U niet; maar wie onder U groot wil worden, moet UW dienaar zijn,
27 en wie onder U de eerste wil zijn, moet UW slaaf zijn.
28 Evenals de Zoon des mensen niet gekomen is om gediend te worden, maar om te dienen en zijn ziel te geven als een losprijs in ruil voor velen.”
29 Toen zij nu Je̱richo uitgingen, volgde een grote schare hem.
30 En zie! er zaten twee blinden langs de weg, die, toen zij hoorden dat Jezus voorbijging, riepen en zeiden: „Heer, wees ons barmhartig, Zoon van Da̱vid!”
31 Maar de schare legde hun bars het zwijgen op; doch zij riepen nog harder en zeiden: „Heer, wees ons barmhartig, Zoon van Da̱vid!”
32 Jezus bleef daarom staan, riep hen en zei: „Wat wilt GIJ dat ik voor U doe?”
33 Zij zeiden tot hem: „Heer, laat onze ogen geopend worden.”
34 Door medelijden bewogen, raakte Jezus hun ogen aan, en onmiddellijk kregen zij het gezichtsvermogen, en zij volgden hem.
Mattheüs 21
21 Toen zij nu dicht bij Jeru̱zalem kwamen en Bethfa̱gé op de Olijfberg bereikten, zond Jezus vervolgens twee discipelen uit
2 en zei tot hen: „Gaat heen het dorp in dat GIJ vóór U ziet, en GIJ zult terstond een vastgebonden ezelin vinden en een veulen bij haar; maakt ze los en brengt ze bij mij.
3 En als iemand iets tot U zegt, moet GIJ zeggen: ’De Heer heeft ze nodig.’ Daarop zal hij ze onmiddellijk zenden.”
4 Dit geschiedde in werkelijkheid opdat vervuld zou worden hetgeen door bemiddeling van de profeet was gesproken, die zei:
5 „Zegt aan de dochter van Si̱on: ’Zie! Uw Koning komt tot u, zachtaardig en gezeten op een ezel, ja, op een veulen, het jong van een lastdier.’”
6 De discipelen begaven zich daarom op weg en deden precies zoals Jezus hun had bevolen.
7 En zij brachten de ezelin met haar veulen en legden hun bovenklederen over ze heen, en hij ging erop zitten.
8 De meesten van de schare spreidden hun bovenklederen uit op de weg, terwijl anderen takken van de bomen gingen afkappen en die over de weg uitspreidden.
9 Wat de scharen betreft, zij die voor hem uit gingen en zij die volgden, bleven uitroepen: „Red toch de Zoon van Da̱vid! Gezegend is hij die komt in Jehovah’s naam! Red hem toch in de hoogste hoogten!”
10 Toen hij nu Jeru̱zalem binnenging, kwam de hele stad in beroering, en men zei: „Wie is dit?”
11 De scharen bleven zeggen: „Dit is de profeet Jezus, uit Na̱zareth in Galile̱a!”
12 En Jezus ging de tempel binnen en wierp allen die in de tempel verkochten en kochten eruit en keerde de tafels van de geldwisselaars en de banken van de duivenverkopers om.
13 En hij zei tot hen: „Er staat geschreven: ’Mijn huis zal een huis van gebed worden genoemd’, maar GIJ maakt het tot een rovershol.”
14 Ook kwamen er blinden en kreupelen naar hem toe in de tempel, en hij genas hen.
15 Toen de overpriesters en de schriftgeleerden de wonderbaarlijke dingen zagen die hij deed en de jongens die in de tempel riepen en zeiden: „Red toch de Zoon van Da̱vid!”, werden zij verontwaardigd
16 en zeiden tot hem: „Hoort gij wat die daar zeggen?” Jezus zei tot hen: „Ja. Hebt GIJ het volgende nooit gelezen: ’Uit de mond van kleine kinderen en zuigelingen hebt gij u lof bereid’?”
17 En hij liet hen staan en ging de stad uit naar Betha̱nië, waar hij de nacht doorbracht.
18 Toen hij ’s morgens vroeg naar de stad terugkeerde, kreeg hij honger.
19 En zijn blik viel op een vijgenboom langs de weg, en hij ging ernaartoe, maar vond daaraan niets dan alleen bladeren, en hij zei ertegen: „Laat er in eeuwigheid geen vrucht meer van u komen.” En de vijgenboom verdorde ogenblikkelijk.
20 Toen de discipelen dit echter zagen, verwonderden zij zich en zeiden: „Hoe komt het dat de vijgenboom zo ogenblikkelijk is verdord?”
21 Jezus gaf hun ten antwoord: „Voorwaar, ik zeg U: Als GIJ maar geloof hebt en niet twijfelt, zult GIJ niet alleen doen wat ik met de vijgenboom heb gedaan, maar ook als GIJ tot deze berg zegt: ’Word opgeheven en in de zee geworpen’, zal het geschieden.
22 En alle dingen die GIJ in gebed en met geloof vraagt, zult GIJ ontvangen.”
23 Nadat hij nu de tempel was binnengegaan, kwamen de overpriesters en de oudere mannen van het volk naar hem toe, terwijl hij bezig was onderwijs te geven, en zij zeiden: „Krachtens welke autoriteit doet gij deze dingen? En wie heeft u die autoriteit gegeven?”
24 Jezus gaf hun ten antwoord: „Ik zal U ook één ding vragen. Indien GIJ mij dat zegt, zal ik U ook zeggen krachtens welke autoriteit ik deze dingen doe:
25 De doop door Joha̱nnes, welke oorsprong had die? Uit de hemel of uit de mensen?” Maar zij gingen onder elkaar overleggen en zeiden: „Als wij zeggen: ’Uit de hemel’, dan zal hij tot ons zeggen: ’Waarom hebt GIJ hem dan niet geloofd?’
26 Zeggen wij echter: ’Uit de mensen’, dan hebben wij de schare te vrezen, want zij allen houden Joha̱nnes voor een profeet.”
27 Zij gaven Jezus daarom ten antwoord: „Wij weten het niet.” Daarop zei hij tot hen: „Dan zeg ik U evenmin krachtens welke autoriteit ik deze dingen doe.
28 Wat dunkt U? Een mens had twee kinderen. Hij ging naar het eerste en zei: ’Kind, ga vandaag in de wijngaard werken.’
29 Deze gaf ten antwoord: ’Ik ga, heer’, maar ging niet.
30 Toen ging hij naar het tweede kind en zei hetzelfde. Deze gaf ten antwoord: ’Neen, ik ga niet.’ Naderhand kreeg hij spijt en ging toch.
31 Wie van de twee heeft de wil van [zijn] vader gedaan?” Zij zeiden: „De laatste.” Jezus zei tot hen: „Voorwaar, ik zeg U dat de belastinginners en de hoeren U voorgaan in het koninkrijk Gods.
32 Want Joha̱nnes is tot U gekomen in een weg der rechtvaardigheid, maar GIJ hebt hem niet geloofd. De belastinginners en de hoeren hebben hem echter geloofd, en GIJ, hoewel GIJ [dit] hebt gezien, hebt naderhand geen spijt gehad zodat GIJ in hem zijt gaan geloven.
33 Hoort een andere illustratie: Er was een mens, een heer des huizes, die een wijngaard plantte en er een omheining omheen zette en er een wijnpers in groef en een toren oprichtte, en hij verhuurde hem aan wijngaardeniers en reisde naar het buitenland.
34 Toen nu de tijd der vruchten naderde, zond hij zijn slaven naar de wijngaardeniers om zijn vruchten in ontvangst te nemen.
35 Maar de wijngaardeniers grepen zijn slaven, en zij ranselden de een af, doodden de ander en stenigden een derde.
36 Wederom zond hij andere slaven, meer dan de eersten, maar met hen deden zij hetzelfde.
37 Ten slotte zond hij zijn zoon naar hen toe en zei: ’Voor mijn zoon zullen zij achting hebben.’
38 Toen de wijngaardeniers de zoon zagen, zeiden zij onder elkaar: ’Dit is de erfgenaam; komt, laten wij hem doden en ons zijn erfenis toe-eigenen!’
39 Derhalve grepen zij hem en wierpen hem buiten de wijngaard en doodden hem.
40 Wanneer nu de eigenaar van de wijngaard komt, wat zal hij dan met die wijngaardeniers doen?”
41 Zij zeiden tot hem: „Omdat zij boosaardig zijn, zal hij een boosaardige vernietiging over hen brengen en de wijngaard aan andere wijngaardeniers verhuren, die hem de vruchten zullen afleveren wanneer de tijd ervoor is aangebroken.”
42 Jezus zei tot hen: „Hebt GIJ nooit in de Schriften gelezen: ’De steen die de bouwlieden hebben verworpen, is juist de hoofdhoeksteen geworden. Vanwege Jehovah is dit geschied, en het is wonderbaarlijk in onze ogen’?
43 Daarom zeg ik U: Het koninkrijk Gods zal van U worden weggenomen en aan een natie worden gegeven die de vruchten daarvan voortbrengt.
44 Ook zal degene die op deze steen valt, verpletterd worden. Wat hem betreft op wie [de steen] valt, hij zal erdoor verpulverd worden.”
45 Toen nu de overpriesters en de Farizeeën zijn illustraties hadden gehoord, bemerkten zij dat hij over hen sprak.
46 Maar hoewel zij een middel zochten om hem te grijpen, vreesden zij de scharen, daar die hem voor een profeet hielden.
Mattheüs 22
22 Opnieuw nam Jezus het woord en sprak tot hen door middel van illustraties en zei:
2 „Het koninkrijk der hemelen is gelijk geworden aan een mens, een koning, die een bruiloftsfeest gaf voor zijn zoon.
3 En hij zond zijn slaven uit om de genodigden tot het bruiloftsfeest te roepen, maar zij wilden niet komen.
4 Wederom zond hij andere slaven uit en zei: ’Zegt de genodigden: „Ziet! Ik heb mijn middagmaal bereid, mijn stieren en gemeste beesten zijn geslacht, en alles is gereed. Komt naar het bruiloftsfeest.”’
5 Maar onbekommerd gingen zij weg, de een naar zijn eigen veld, de ander naar zijn zakelijke bezigheden;
6 de overigen echter grepen zijn slaven, behandelden hen onbeschaamd en doodden hen.
7 Maar de koning ontstak in toorn, en hij zond zijn legers en bracht die moordenaars om en stak hun stad in brand.
8 Toen zei hij tot zijn slaven: ’Het bruiloftsfeest is wel gereed, maar de genodigden waren het niet waard.
9 Gaat daarom naar de wegen die uit de stad leiden en nodigt wie GIJ ook maar vindt uit tot het bruiloftsfeest.’
10 En zo gingen die slaven heen naar de wegen en brachten allen die zij vonden bijeen, zowel slechten als goeden; en de zaal voor de huwelijksceremoniën werd gevuld met hen die aan tafel aanlagen.
11 Toen nu de koning binnenkwam om de gasten te inspecteren, merkte hij daar een mens op die geen bruiloftskleed aan had.
12 Derhalve zei hij tot hem: ’Vriend, hoe zijt gij hier binnengekomen zonder een bruiloftskleed aan te hebben?’ Hij wist niets te zeggen.
13 Vervolgens zei de koning tot zijn dienaren: ’Bindt hem aan handen en voeten en werpt hem uit in de duisternis buiten. Daar zal [hij] wenen en knarsetanden.’
14 Want er zijn velen uitgenodigd, maar weinigen uitverkoren.”
15 Toen gingen de Farizeeën heen en beraadslaagden te zamen hoe zij hem op grond van zijn woorden in de val konden laten lopen.
16 Daarom zonden zij hun discipelen te zamen met partijgangers van Hero̱des naar hem toe, die zeiden: „Leraar, wij weten dat gij waarachtig zijt en de weg van God in waarheid onderwijst, en gij stoort u aan niemand, want gij ziet de uiterlijke verschijning der mensen niet aan.
17 Zeg ons daarom: Wat dunkt u? Is het geoorloofd caesar hoofdgeld te betalen of niet?”
18 Daar Jezus echter hun goddeloosheid kende, zei hij: „Waarom stelt GIJ mij op de proef, huichelaars?
19 Laat mij het geldstuk waarmee GIJ het hoofdgeld betaalt, zien.” Zij brachten hem een denarius.
20 En hij zei tot hen: „Wiens beeld en opschrift is dit?”
21 Zij zeiden: „Van caesar.” Toen zei hij tot hen: „Betaalt caesar daarom terug wat van caesar, maar God wat van God is.”
22 Toen zij [dit] nu hoorden, stonden zij verwonderd, en zij verlieten hem en gingen heen.
23 Op die dag kwamen er Sadduceeën naar hem toe, die zeggen dat er geen opstanding is, en zij vroegen hem:
24 „Leraar, Mo̱zes heeft gezegd: ’Indien een man sterft en geen kinderen heeft, moet zijn broer zijn vrouw ten huwelijk nemen en nageslacht voor zijn broer verwekken.’
25 Nu waren er bij ons zeven broers; en de eerste trouwde en overleed, en aangezien hij geen nageslacht had, liet hij zijn vrouw na aan zijn broer.
26 Zo ging het ook met de tweede en de derde, tot alle zeven toe.
27 Het laatst van allen stierf de vrouw.
28 Wie van de zeven zal haar dientengevolge in de opstanding tot vrouw krijgen? Want zij hebben haar allen gehad.”
29 Jezus gaf hun ten antwoord: „GIJ vergist U, omdat GIJ noch de Schriften noch de kracht Gods kent;
30 want in de opstanding huwen de mannen niet noch worden de vrouwen ten huwelijk gegeven, maar zij zijn als engelen in de hemel.
31 Wat de opstanding der doden betreft, hebt GIJ niet gelezen wat door God tot U werd gesproken, toen hij zei:
32 ’Ik ben de God van A̱braham en de God van I̱saäk en de God van Ja̱kob’? Hij is niet de God van de doden, maar van de levenden.”
33 Toen de scharen [dit] hoorden, stonden zij versteld van zijn leer.
34 Nadat de Farizeeën hadden gehoord dat hij de Sadduceeën tot zwijgen had gebracht, kwamen zij in één groep bijeen.
35 En een van hen, die goed onderlegd was in de Wet, vroeg, om hem op de proef te stellen:
36 „Leraar, wat is het grootste gebod in de Wet?”
37 Hij zei tot hem: „’Gij moet Jehovah, uw God, liefhebben met geheel uw hart en met geheel uw ziel en met geheel uw verstand.’
38 Dit is het grootste en eerste gebod.
39 Het tweede, hieraan gelijk, is dit: ’Gij moet uw naaste liefhebben als uzelf.’
40 Aan deze twee geboden hangt de gehele Wet en de Profeten.”
41 Terwijl nu de Farizeeën bijeen waren, vroeg Jezus hun:
42 „Wat denkt GIJ omtrent de Christus? Wiens zoon is hij?” Zij zeiden tot hem: „Van Da̱vid.”
43 Hij zei tot hen: „Hoe kan Da̱vid hem dan onder inspiratie ’Heer’ noemen, door te zeggen:
44 ’Jehovah heeft tot mijn Heer gezegd: „Zit aan mijn rechterhand totdat ik uw vijanden onder uw voeten stel”’?
45 Indien Da̱vid hem daarom ’Heer’ noemt, hoe is hij dan zijn zoon?”
46 En niemand kon hem een woord ten antwoord geven, noch durfde iemand hem van die dag af meer iets te vragen.
Mattheüs 23
23 Toen sprak Jezus tot de scharen en tot zijn discipelen, en zei:
2 „De schriftgeleerden en de Farizeeën zijn op de stoel van Mo̱zes gaan zitten.
3 Doet en onderhoudt daarom alles wat zij U zeggen, maar doet niet naar hun daden, want zij zeggen het wel, maar volbrengen het niet.
4 Zij binden zware vrachten samen en leggen die op de schouders der mensen, maar zelf willen zij ze met hun vinger niet verroeren.
5 Alle werken die zij doen, doen zij om door de mensen gezien te worden, want zij verbreden de doosjes [met schriftplaatsen] die zij als beschermmiddel dragen, en vergroten de franjes [van hun klederen].
6 Zij zijn gesteld op de voornaamste plaats bij de avondmaaltijden en de voorste zitplaatsen in de synagogen
7 en de begroetingen op de marktplaatsen, en worden door de mensen graag Rabbi genoemd.
8 Maar GIJ moet U geen Rabbi laten noemen, want één is UW leraar, terwijl GIJ allen broeders zijt.
9 Noemt bovendien niemand op aarde UW vader, want één is UW Vader, de Hemelse.
10 Laat U ook geen ’leiders’ noemen, want één is UW Leider, de Christus.
11 De grootste onder U moet echter UW dienaar zijn.
12 Al wie zich verhoogt, zal vernederd worden, en al wie zich vernedert, zal verhoogd worden.
13 Wee U, schriftgeleerden en Farizeeën, huichelaars!, omdat GIJ het koninkrijk der hemelen toesluit voor de mensen; want zelf gaat GIJ er niet binnen, en degenen die op weg zijn er binnen te gaan, staat GIJ dit niet toe.
14 ——
15 Wee U, schriftgeleerden en Farizeeën, huichelaars!, want GIJ doorkruist de zee en het droge land om één proseliet te maken, en wanneer hij er een wordt, maakt GIJ hem tot een voorwerp voor Gehe̱nna, tweemaal zo erg als GIJZELF.
16 Wee U, blinde gidsen, die zegt: ’Als iemand bij de tempel zweert, dat is niets; maar als iemand bij het goud van de tempel zweert, heeft hij een verplichting op zich genomen.’
17 Dwazen en blinden! Wat toch is groter, het goud of de tempel, die het goud geheiligd heeft?
18 En: ’Als iemand bij het altaar zweert, dat is niets; maar als iemand zweert bij de gave die daarop ligt, heeft hij een verplichting op zich genomen.’
19 Blinden! Wat toch is groter, de gave of het altaar, waardoor de gave wordt geheiligd?
20 Wie daarom zweert bij het altaar, zweert daarbij en bij alles wat erop ligt;
21 en wie zweert bij de tempel, zweert daarbij en bij hem die erin woont;
22 en wie zweert bij de hemel, zweert bij de troon van God en bij hem die erop zit.
23 Wee U, schriftgeleerden en Farizeeën, huichelaars!, want GIJ geeft tienden van de munt en de dille en de komijn, maar hebt de gewichtiger zaken van de Wet, namelijk gerechtigheid en barmhartigheid en getrouwheid, veronachtzaamd. Deze dingen moest men doen, en toch de andere niet veronachtzamen.
24 Blinde gidsen, die de mug uitzeeft maar de kameel doorzwelgt!
25 Wee U, schriftgeleerden en Farizeeën, huichelaars!, want GIJ reinigt de buitenkant van de beker en van de schotel, maar van binnen zijn ze vol roof en onmatigheid.
26 Blinde Farizeeër, reinig eerst de binnenkant van de beker en van de schotel, opdat ook de buitenkant ervan rein wordt.
27 Wee U, schriftgeleerden en Farizeeën, huichelaars!, want GIJ gelijkt op witgekalkte graven, die van buiten weliswaar mooi schijnen, maar van binnen vol doodsbeenderen en allerlei onreinheid zijn.
28 Zo schijnt ook GIJ, van buiten weliswaar, rechtvaardig voor de mensen, maar van binnen zijt GIJ vol huichelarij en wetteloosheid.
29 Wee U, schriftgeleerden en Farizeeën, huichelaars!, want GIJ bouwt de graven der profeten en versiert de herinneringsgraven der rechtvaardigen,
30 en GIJ zegt: ’Indien wij in de dagen van onze voorvaders leefden, zouden wij met hen geen deel hebben aan het bloed der profeten.’
31 Daarom getuigt GIJ tegen UZELF dat GIJ zonen zijt van hen die de profeten hebben vermoord.
32 Welnu dan, maakt de maat van UW voorvaders vol.
33 Slangen, addergebroed, hoe zult GIJ het oordeel van Gehe̱nna ontvlieden?
34 Ziet, daarom zend ik profeten en wijze mannen en openbare onderwijzers tot U. Sommigen van hen zult GIJ doden en aan een paal hangen, en sommigen van hen zult GIJ in UW synagogen geselen en van stad tot stad vervolgen,
35 opdat over U komt al het rechtvaardige bloed dat op aarde is vergoten, vanaf het bloed van de rechtvaardige A̱bel tot het bloed van Zachari̱a, de zoon van Bere̱chja, die GIJ vermoord hebt tussen het heiligdom en het altaar.
36 Voorwaar, ik zeg U: Al deze dingen zullen komen over dit geslacht.
37 Jeru̱zalem, Jeru̱zalem, dat de profeten doodt en de tot u uitgezondenen stenigt — hoe dikwijls heb ik uw kinderen willen vergaderen, zoals een hen haar kuikens onder haar vleugels vergadert! Maar GIJ hebt het niet gewild.
38 Ziet! UW huis wordt U verlaten achtergelaten.
39 Want ik zeg U: Van nu af zult GIJ mij geenszins meer zien, totdat GIJ zegt: ’Gezegend is hij die komt in Jehovah’s naam!’”
Mattheüs 24
24 Terwijl Jezus nu wegging en de tempel verliet, kwamen zijn discipelen echter naar hem toe om hem de gebouwen van de tempel te tonen.
2 Hij gaf hun ten antwoord: „Ziet GIJ al deze dingen niet? Voorwaar, ik zeg U: Hier zal geenszins een steen op de andere worden gelaten die niet afgebroken zal worden.”
3 Toen hij op de Olijfberg zat, kwamen de discipelen naar hem toe, terwijl er verder niemand bij was, en zeiden: „Zeg ons: Wanneer zullen deze dingen zijn, en wat zal het teken zijn van uw tegenwoordigheid en van het besluit van het samenstel van dingen?”
4 En Jezus gaf hun ten antwoord: „Past op dat niemand U misleidt;
5 want velen zullen komen op basis van mijn naam en zeggen: ’Ik ben de Christus’, en zij zullen velen misleiden.
6 GIJ zult horen van oorlogen en berichten van oorlogen; ziet toe dat GIJ niet wordt verschrikt. Want deze dingen moeten geschieden, maar het einde is er nog niet.
7 Want natie zal tegen natie opstaan en koninkrijk tegen koninkrijk, en er zullen in de ene plaats na de andere voedseltekorten en aardbevingen zijn.
8 Al deze dingen zijn een begin van weeën der benauwdheid.
9 Dan zal men U overleveren aan verdrukking en U doden, en GIJ zult ter wille van mijn naam voorwerpen van haat zijn voor alle natiën.
10 Dan zullen ook velen tot struikelen worden gebracht en elkaar verraden en elkaar haten.
11 En vele valse profeten zullen opstaan en velen misleiden;
12 en wegens het toenemen der wetteloosheid zal de liefde van de meesten verkoelen.
13 Maar wie tot het einde heeft volhard, die zal gered worden.
14 En dit goede nieuws van het koninkrijk zal op de gehele bewoonde aarde worden gepredikt tot een getuigenis voor alle natiën, en dan zal het einde komen.
15 Wanneer GIJ daarom het walgelijke ding dat verwoesting veroorzaakt, waarover door bemiddeling van de profeet Da̱niël gesproken is, in een heilige plaats ziet staan (de lezer gebruike onderscheidingsvermogen),
16 laten dan zij die in Jude̱a zijn, naar de bergen vluchten.
17 Laat de man die zich op het dak bevindt, niet naar beneden komen om de goederen uit zijn huis te halen;
18 en laat de man die op het veld is, niet naar huis terugkeren om zijn bovenkleed op te halen.
19 Wee de zwangere vrouwen en hen die een klein kind zogen in die dagen!
20 Blijft bidden dat UW vlucht niet in de wintertijd geschiedt, noch op de sabbatdag;
21 want er zal dan een grote verdrukking zijn zoals er sedert het begin der wereld tot nu toe niet is voorgekomen, neen, en ook niet meer zal voorkomen.
22 Indien die dagen trouwens niet werden verkort, zou geen vlees worden gered; maar ter wille van de uitverkorenen zullen die dagen worden verkort.
23 Wanneer dan iemand tot U zegt: ’Ziet! Hier is de Christus’, of: ’Daar!’, gelooft het niet.
24 Want er zullen valse christussen en valse profeten opstaan, die grote tekenen en wonderen zullen doen ten einde, indien mogelijk, zelfs de uitverkorenen te misleiden.
25 Ziet! Ik heb U van tevoren gewaarschuwd.
26 Als men daarom tot U zegt: ’Ziet! Hij is in de wildernis’, gaat niet uit;’Ziet! Hij is in de binnenkamers’, gelooft het niet.
27 Want evenals de bliksem komt uit oostelijke streken en schijnt tot westelijke streken, zo zal de tegenwoordigheid van de Zoon des mensen zijn.
28 Waar maar ook het dode lichaam is, daar zullen de arenden vergaderd worden.
29 Onmiddellijk na de verdrukking van die dagen zal de zon worden verduisterd, en de maan zal haar licht niet geven, en de sterren zullen van de hemel vallen, en de krachten der hemelen zullen worden geschokt.
30 En dan zal het teken van de Zoon des mensen in de hemel verschijnen, en dan zullen alle stammen der aarde zich in weeklacht slaan, en zij zullen de Zoon des mensen op de wolken des hemels zien komen met kracht en grote heerlijkheid.
31 En hij zal zijn engelen uitzenden met een luid trompetgeschal, en zij zullen zijn uitverkorenen bijeenvergaderen van de vier windstreken, van het ene uiteinde der hemelen tot het andere uiteinde daarvan.
32 Leert nu van de vijgenboom als illustratie het volgende: Zodra zijn jonge tak zacht wordt en in het blad schiet, weet GIJ dat de zomer nabij is.
33 Zo ook GIJ, wanneer GIJ al deze dingen ziet, weet dan dat hij nabij is, voor de deur.
34 Voorwaar, ik zeg U dat dit geslacht geenszins zal voorbijgaan voordat al deze dingen geschieden.
35 Hemel en aarde zullen voorbijgaan, maar mijn woorden zullen geenszins voorbijgaan.
36 Van die dag en dat uur weet niemand iets af, noch de engelen der hemelen noch de Zoon, dan de Vader alleen.
37 Want net zoals de dagen van No̱ach waren, zo zal de tegenwoordigheid van de Zoon des mensen zijn.
38 Want zoals zij in die dagen vóór de vloed waren, zij aten en zij dronken, mannen huwden en vrouwen werden ten huwelijk gegeven, tot op de dag waarop No̱ach de ark binnenging,
39 en zij sloegen er geen acht op totdat de vloed kwam en hen allen wegvaagde, zo zal de tegenwoordigheid van de Zoon des mensen zijn.
40 Dan zullen er twee mannen op het veld zijn: de een zal meegenomen en de ander achtergelaten worden;
41 twee vrouwen zullen aan de handmolen malen: de een zal meegenomen en de ander achtergelaten worden.
42 Waakt daarom voortdurend, want GIJ weet niet op welke dag UW Heer komt.
43 Maar weet één ding, dat indien de heer des huizes had geweten in welke nachtwake de dief zou komen, hij wakker zou zijn gebleven en niet in zijn huis zou hebben laten inbreken.
44 Toont ook GIJ U daarom gereed, want de Zoon des mensen komt op een uur waarvan GIJ het niet hebt gedacht.
45 Wie is werkelijk de getrouwe en beleidvolle slaaf, die door zijn meester over diens huisknechten is aangesteld om hun te rechter tijd hun voedsel te geven?
46 Gelukkig is die slaaf wanneer zijn meester hem bij zijn aankomst daarmee bezig vindt!
47 Voorwaar, ik zeg U: Hij zal hem aanstellen over al zijn bezittingen.
48 Maar indien die boze slaaf ooit in zijn hart zou zeggen: ’Mijn meester blijft uit’,
49 en zijn medeslaven zou beginnen te slaan en met de verstokte dronkaards zou eten en drinken,
50 dan zal de meester van die slaaf komen op een dag waarop hij het niet verwacht en op een uur dat hij niet weet,
51 en hij zal hem met de grootste strengheid straffen en hem zijn deel met de huichelaars toewijzen. Daar zal [hij] wenen en knarsetanden.
Mattheüs 25
25 Dan zal het koninkrijk der hemelen gelijk worden aan tien maagden die hun lampen namen en de bruidegom tegemoet gingen.
2 Vijf van hen waren dwaas en vijf waren beleidvol.
3 Want de dwaze namen wel hun lampen mee, maar geen olie,
4 terwijl de beleidvolle met hun lampen tevens olie in hun vaten meenamen.
5 Toen nu de bruidegom uitbleef, dommelden zij allen in en vielen in slaap.
6 Maar midden in de nacht weerklonk een roep: ’Daar is de bruidegom! Gaat uit hem tegemoet.’
7 Toen stonden al die maagden op en maakten hun lampen in orde.
8 De dwaze zeiden tot de beleidvolle: ’Geeft ons wat van UW olie, want onze lampen gaan bijna uit.’
9 De beleidvolle antwoordden en zeiden: ’Misschien is er net niet genoeg voor ons en U. Gaat in plaats daarvan naar hen die ze verkopen en koopt voor UZELF.’
10 Terwijl zij nu heengingen om te kopen, kwam de bruidegom, en de maagden die gereed waren, gingen met hem naar binnen naar het bruiloftsfeest; en de deur werd gesloten.
11 Later kwamen ook de overige maagden en zeiden: ’Heer, heer, doe ons open!’
12 Hij gaf ten antwoord: ’Voorwaar, ik zeg U: Ik ken U niet.’
13 Waakt daarom voortdurend, want GIJ weet noch de dag noch het uur.
14 Want het is zoals met een mens die toen hij op het punt stond naar het buitenland te reizen, zijn slaven bij zich riep en zijn bezittingen aan hen toevertrouwde.
15 En hij gaf aan de een vijf talenten, aan een ander twee, aan weer een ander één, een ieder naar zijn eigen bekwaamheid, en hij ging naar het buitenland.
16 Degene die de vijf talenten had ontvangen, ging onmiddellijk heen en deed er zaken mee en verwierf er nog vijf bij.
17 Zo verwierf ook degene die de twee had ontvangen, er nog twee bij.
18 Maar degene die er slechts één had ontvangen, ging heen en groef in de grond en verborg het zilvergeld van zijn meester.
19 Na een lange tijd kwam de meester van die slaven en hield afrekening met hen.
20 Die de vijf talenten had ontvangen, trad derhalve naar voren en bracht vijf extra talenten, terwijl hij zei: ’Meester, gij hebt mij vijf talenten toevertrouwd; zie, ik heb er nog vijf talenten bij verworven.’
21 Zijn meester zei tot hem: ’Wel gedaan, goede en getrouwe slaaf! Gij zijt over weinig dingen getrouw geweest. Ik zal u over veel dingen aanstellen. Ga de vreugde van uw meester binnen.’
22 Vervolgens trad degene die de twee talenten had ontvangen naar voren en zei: ’Meester, gij hebt mij twee talenten toevertrouwd; zie, ik heb er nog twee talenten bij verworven.’
23 Zijn meester zei tot hem: ’Wel gedaan, goede en getrouwe slaaf! Gij zijt over weinig dingen getrouw geweest. Ik zal u over veel dingen aanstellen. Ga de vreugde van uw meester binnen.’
24 Ten slotte trad degene die het ene talent had ontvangen naar voren en zei: ’Meester, ik wist dat gij een veeleisend mens zijt, die oogst waar gij niet hebt gezaaid en inzamelt waar gij niet hebt gewand.
25 Daarom werd ik bevreesd en ben ik uw talent in de grond gaan verbergen. Hier hebt gij het uwe.’
26 Zijn meester gaf hem ten antwoord: ’Slechte en trage slaaf, gij wist immers dat ik oogstte waar ik niet heb gezaaid en inzamelde waar ik niet heb gewand?
27 Welnu, dan hadt gij mijn zilvergeld bij de bankiers moeten deponeren, zodat ik bij mijn aankomst het mijne met rente zou hebben ontvangen.
28 Neemt hem daarom het talent af en geeft het aan hem die de tien talenten heeft.
29 Want aan een ieder die heeft, zal meer worden gegeven en hij zal overvloed hebben; maar wie niet heeft, hem zal zelfs wat hij heeft, nog ontnomen worden.
30 En werpt de onnutte slaaf in de duisternis buiten. Daar zal [hij] wenen en knarsetanden.’
31 Wanneer de Zoon des mensen gekomen zal zijn in zijn heerlijkheid, en alle engelen met hem, dan zal hij op zijn glorierijke troon plaats nemen.
32 En alle natiën zullen vóór hem vergaderd worden, en hij zal de mensen van elkaar scheiden, zoals een herder de schapen van de bokken scheidt.
33 En de schapen zal hij aan zijn rechterhand zetten, maar de bokken aan zijn linkerhand.
34 Dan zal de koning tot die aan zijn rechterhand zeggen: ’Komt, GIJ op wie de zegen van mijn Vader rust, beërft het koninkrijk dat sedert de grondlegging der wereld voor U is bereid.
35 Want ik werd hongerig en GIJ hebt mij iets te eten gegeven; ik werd dorstig en GIJ hebt mij iets te drinken gegeven. Ik was een vreemde en GIJ hebt mij gastvrij ontvangen;
36 naakt, en GIJ hebt mij gekleed. Ik werd ziek en GIJ hebt mij verzorgd. Ik was in de gevangenis en GIJ zijt tot mij gekomen.’
37 Dan zullen de rechtvaardigen hem antwoorden en zeggen: ’Heer, wanneer hebben wij u hongerig gezien en u gevoed, of dorstig en u iets te drinken gegeven?
38 Wanneer hebben wij u als vreemde gezien en u gastvrij ontvangen, of naakt en u gekleed?
39 Wanneer hebben wij u ziek of in de gevangenis gezien en zijn naar u toe gegaan?’
40 En de koning zal hun ten antwoord geven: ’Voorwaar, ik zeg U: Voor zover GIJ het voor een van de geringsten van deze broeders van mij hebt gedaan, hebt GIJ het voor mij gedaan.’
41 Maar tot die aan zijn linkerhand zal hij dan zeggen: ’Gaat weg van mij, GIJ die zijt vervloekt, in het eeuwige vuur dat voor de Duivel en zijn engelen is bereid.
42 Want ik werd hongerig, maar GIJ hebt mij niets te eten gegeven, en ik werd dorstig, maar GIJ hebt mij niets te drinken gegeven.
43 Ik was een vreemde, maar GIJ hebt mij niet gastvrij ontvangen; naakt, maar GIJ hebt mij niet gekleed; ziek en in de gevangenis, maar GIJ hebt mij niet verzorgd.’
44 Dan zullen ook zij antwoorden en zeggen: ’Heer, wanneer hebben wij u hongerig of dorstig of als vreemde of naakt of ziek of in de gevangenis gezien en hebben u niet gediend?’
45 Dan zal hij hun antwoorden en zeggen: ’Voorwaar, ik zeg U: Voor zover GIJ het niet voor een van deze geringsten hebt gedaan, hebt GIJ het niet voor mij gedaan.’
46 En dezen zullen heengaan in de eeuwige afsnijding, maar de rechtvaardigen in het eeuwige leven.”
Mattheüs 26
26 Toen Jezus nu al deze woorden had geëindigd, zei hij tot zijn discipelen:
2 „GIJ weet dat over twee dagen het Pascha plaatsvindt, en de Zoon des mensen moet overgeleverd worden om aan een paal te worden gehangen.”
3 Toen kwamen de overpriesters en de oudere mannen van het volk bijeen op de binnenplaats van de hogepriester, die Ka̱jafas heette,
4 en beraadslaagden te zamen om Jezus door een listig plan te grijpen en hem te doden.
5 Zij bleven echter zeggen: „Niet op het feest, opdat er geen opschudding onder het volk ontstaat.”
6 Terwijl Jezus zich te Betha̱nië in het huis van Si̱mon de melaatse bevond,
7 kwam er een vrouw naar hem toe met een albasten [flacon] vol kostbare, welriekende olie, en zij goot die vervolgens uit over zijn hoofd terwijl hij aan tafel aanlag.
8 Toen de discipelen dit zagen, werden zij verontwaardigd en zeiden: „Waarom die verkwisting?
9 Want dit had duur verkocht en aan de armen gegeven kunnen worden.”
10 Jezus bemerkte dit en zei tot hen: „Waarom tracht GIJ de vrouw lastig te vallen? Want zij heeft een voortreffelijke daad jegens mij verricht.
11 Want de armen hebt GIJ altijd bij U, maar mij zult GIJ niet altijd hebben.
12 Toen deze vrouw namelijk deze welriekende olie over mijn lichaam uitgoot, deed zij dit als voorbereiding met het oog op mijn begrafenis.
13 Voorwaar, ik zeg U: Overal waar dit goede nieuws in de gehele wereld wordt gepredikt, zal tevens ter gedachtenis aan deze vrouw worden verteld wat zij heeft gedaan.”
14 Hierop ging één van de twaalf, degene die Ju̱das Iska̱riot werd genoemd, naar de overpriesters
15 en zei: „Wat zult GIJ mij geven als ik hem aan U verraad?” Zij zegden hem dertig zilverstukken toe.
16 Van toen af bleef hij daarom een goede gelegenheid zoeken om hem te verraden.
17 Op de eerste dag der ongezuurde broden kwamen de discipelen naar Jezus toe en zeiden: „Waar wilt gij dat wij de toebereidselen maken zodat gij het Pascha kunt eten?”
18 Hij zei: „Gaat de stad in naar Die-en-die en zegt tot hem: De Leraar zegt: ’Mijn bestemde tijd is nabij; in uw huis zal ik met mijn discipelen het Pascha vieren.’”
19 En de discipelen deden zoals Jezus hun had bevolen en maakten alles voor het Pascha gereed.
20 Toen het nu avond was geworden, lag hij met de twaalf discipelen aan tafel aan.
21 Terwijl zij aten, zei hij: „Voorwaar, ik zeg U: Een van U zal mij verraden.”
22 Daar zij hierover zeer bedroefd waren, begon de een na de ander tot hem te zeggen: „Heer, ik ben het toch niet?”
23 Hij gaf ten antwoord: „Hij die met mij zijn hand in de schaal doopt, is degene die mij zal verraden.
24 De Zoon des mensen gaat weliswaar heen, zoals er over hem staat geschreven, maar wee de mens door bemiddeling van wie de Zoon des mensen wordt verraden! Het zou voor die mens beter zijn geweest als hij niet geboren was.”
25 Als antwoord zei Ju̱das, die op het punt stond hem te verraden: „Ik ben het toch niet, Rabbi?” Hij zei tot hem: „Gijzelf hebt [het] gezegd.”
26 Terwijl zij verder aten, nam Jezus een brood, en na de zegen te hebben uitgesproken, brak hij het en gaf het aan de discipelen en zei: „Neemt, eet. Dit betekent mijn lichaam.”
27 Ook nam hij een beker, en na een dankgebed te hebben uitgesproken, gaf hij die aan hen, terwijl hij zei: „Drinkt allen hieruit;
28 want dit betekent mijn ’bloed van het verbond’, dat ten behoeve van velen vergoten zal worden tot vergeving van zonden.
29 Maar ik zeg U: Van nu af zal ik geenszins meer iets van dit product van de wijnstok drinken tot op die dag waarop ik het met U nieuw zal drinken in het koninkrijk van mijn Vader.”
30 Ten slotte gingen zij, na het zingen van lofzangen, naar buiten naar de Olijfberg.
31 Toen zei Jezus tot hen: „In deze nacht zult GIJ allen in verband met mij tot struikelen worden gebracht, want er staat geschreven: ’Ik zal de herder slaan, en de schapen van de kudde zullen verstrooid worden.’
32 Maar nadat ik zal zijn opgewekt, zal ik U voorgaan naar Galile̱a.”
33 Pe̱trus gaf hem echter ten antwoord: „Ook al worden alle anderen in verband met u tot struikelen gebracht, ik zal nimmer tot struikelen worden gebracht!”
34 Jezus zei tot hem: „Voorwaar, ik zeg u: Nog deze nacht, voordat een haan kraait, zult gij mij driemaal verloochenen.”
35 Pe̱trus zei tot hem: „Zelfs al moest ik met u sterven, ik zal u geenszins verloochenen.” Hetzelfde zeiden ook alle andere discipelen.
36 Toen kwam Jezus met hen bij de plek die Gethse̱mané heette, en hij zei tot de discipelen: „Gaat hier zitten, terwijl ik ginds ga bidden.”
37 En terwijl hij Pe̱trus en de twee zonen van Zebede̱üs meenam, begon hij bedroefd en zeer verontrust te worden.
38 Toen zei hij tot hen: „Mijn ziel is diepbedroefd, ja, tot de dood toe. Blijft hier en waakt met mij.”
39 En nadat hij een eindje verder was gegaan, viel hij op zijn aangezicht, terwijl hij bad en zei: „Mijn Vader, indien het mogelijk is, laat deze beker aan mij voorbijgaan. Doch niet zoals ik wil, maar zoals gij wilt.”
40 En hij kwam bij de discipelen en vond hen slapend, en hij zei tot Pe̱trus: „Hebt gijlieden nog niet één uur met mij kunnen waken?
41 Waakt en bidt voortdurend, opdat GIJ niet in verzoeking komt. De geest is natuurlijk bereidwillig, maar het vlees is zwak.”
42 Wederom ging hij heen, voor de tweede maal, en bad, terwijl hij zei: „Mijn Vader, indien het niet mogelijk is dat deze voorbijgaat tenzij ik hem drink, uw wil geschiede.”
43 En hij kwam wederom en vond hen slapend, want hun ogen waren zwaar.
44 Hij verliet hen derhalve en ging nogmaals heen en bad voor de derde maal, terwijl hij wederom hetzelfde woord zei.
45 Daarna kwam hij bij de discipelen en zei tot hen: „Op een tijd als deze slaapt GIJ en neemt GIJ rust! Ziet! Het uur is nabij gekomen waarop de Zoon des mensen door verraad in de handen van zondaars wordt overgeleverd.
46 Staat op, laten wij gaan. Ziet! Mijn verrader is nabij gekomen.”
47 En terwijl hij nog sprak, zie! daar kwam Ju̱das, één van de twaalf, en met hem een grote schare met zwaarden en knuppels, gestuurd door de overpriesters en oudere mannen van het volk.
48 Zijn verrader nu had hun een teken gegeven door te zeggen: „Degene die ik kus, die is het; neemt hem in hechtenis.”
49 En recht op Jezus afgaand, zei hij: „Goedendag, Rabbi!”, en kuste hem zeer teder.
50 Maar Jezus zei tot hem: „Vriend, met welk doel zijt gij hier?” Toen kwamen zij naar voren en sloegen de hand aan Jezus en namen hem in hechtenis.
51 Maar zie! een van degenen die bij Jezus waren, strekte zijn hand uit en trok zijn zwaard en sloeg de slaaf van de hogepriester en hieuw hem het oor af.
52 Toen zei Jezus tot hem: „Steek uw zwaard weer op zijn plaats, want allen die naar het zwaard grijpen, zullen door het zwaard vergaan.
53 Of denkt gij dat ik geen beroep op mijn Vader kan doen om mij op dit ogenblik meer dan twaalf legioenen engelen ter beschikking te stellen?
54 Hoe zouden in dat geval de Schriften worden vervuld, dat het aldus moet geschieden?”
55 In dat uur zei Jezus tot de scharen: „Zijt GIJ met zwaarden en knuppels als tegen een rover uitgetrokken, om mij gevangen te nemen? Dag aan dag zat ik in de tempel te onderwijzen, en toch hebt GIJ mij niet in hechtenis genomen.
56 Maar dit alles is geschied opdat de geschriften van de profeten in vervulling zouden gaan.” Toen lieten alle discipelen hem in de steek en vluchtten.
57 Zij die Jezus in hechtenis namen, voerden hem weg naar de hogepriester Ka̱jafas, waar de schriftgeleerden en de oudere mannen vergaderd waren.
58 Maar Pe̱trus bleef hem op een flinke afstand volgen tot aan de binnenplaats van de hogepriester, en nadat hij naar binnen was gegaan, zat hij daar bij de huisbedienden om de afloop te zien.
59 Ondertussen zochten de overpriesters en het hele Sa̱nhedrin naar een vals getuigenis tegen Jezus om hem ter dood te kunnen brengen,
60 maar zij vonden er geen, ofschoon er vele valse getuigen optraden. Naderhand traden er twee op,
61 die zeiden: „Deze man heeft gezegd: ’Ik kan de tempel van God afbreken en in drie dagen opbouwen.’”
62 Toen stond de hogepriester op en zei tot hem: „Hebt gij geen antwoord? Wat getuigen dezen tegen u?”
63 Maar Jezus bleef zwijgen. Daarom zei de hogepriester tot hem: „Ik stel u onder ede bij de levende God, ons te zeggen of gij de Christus, de Zoon van God, zijt!”
64 Jezus zei tot hem: „Gijzelf hebt [het] gezegd. Maar ik zeg ulieden: Van nu af zult GIJ de Zoon des mensen zien zitten aan de rechterhand der kracht en [hem] zien komen op de wolken des hemels.”
65 Toen scheurde de hogepriester zijn bovenklederen en zei: „Hij heeft gelasterd! Waartoe hebben wij nog getuigen nodig? Ziet! Nu hebt GIJ de lastering gehoord.
66 Wat is UW mening?” Zij gaven ten antwoord: „Hij verdient de dood.”
67 Daarop spuwden zij hem in het gezicht en gaven hem vuistslagen. Anderen sloegen hem in het gezicht
68 en zeiden: „Profeteer ons, Christus: Wie is het die u geslagen heeft?”
69 Pe̱trus nu zat buiten op de binnenplaats; en er kwam een dienstmeisje naar hem toe, dat zei: „Gij waart ook bij Jezus de Galileeër!”
70 Maar hij ontkende het ten aanhoren van hen allen en zei: „Ik weet niet waar gij het over hebt.”
71 Nadat hij naar buiten was gegaan naar het poorthuis, merkte een ander meisje hem op en zei tot de daar aanwezigen: „Deze man was bij Jezus de Nazarener.”
72 En hij ontkende het opnieuw, met een eed: „Ik ken de mens niet!”
73 Even daarna kwamen de omstanders dichterbij en zeiden tot Pe̱trus: „Zeker, gij zijt ook een van hen; trouwens, uw dialect verraadt u.”
74 Toen begon hij te vloeken en te zweren: „Ik ken de mens niet!” En onmiddellijk kraaide een haan.
75 En Pe̱trus herinnerde zich het woord dat Jezus had gesproken, namelijk: „Voordat een haan kraait, zult gij mij driemaal verloochenen.” En hij ging naar buiten en weende bitter.
Mattheüs 27
27 Toen het ochtend was geworden, hielden alle overpriesters en de oudere mannen van het volk raad tegen Jezus om hem ter dood te brengen.
2 En na hem te hebben geboeid, voerden zij hem weg en leverden hem over aan de stadhouder Pila̱tus.
3 Toen nu Ju̱das, die hem had verraden, zag dat hij veroordeeld was, kreeg hij wroeging en bracht de dertig zilverstukken bij de overpriesters en oudere mannen terug
4 en zei: „Ik heb gezondigd toen ik rechtvaardig bloed verried.” Zij zeiden: „Wat gaat ons dat aan? Dat is uw zaak!”
5 Toen gooide hij de zilverstukken in de tempel en trok zich terug, en hij ging heen en hing zich op.
6 De overpriesters echter namen de zilverstukken en zeiden: „Het is niet geoorloofd ze in de heilige schatkist te werpen, want het is een bloedprijs.”
7 Na met elkaar raad te hebben gehouden, kochten zij er het veld van de pottenbakker mee om daar vreemden te begraven.
8 Daarom wordt dat veld tot op de dag van vandaag „Bloedveld” genoemd.
9 Toen werd vervuld hetgeen door bemiddeling van de profeet Jeremi̱a was gesproken, die zei: „En zij namen de dertig zilverstukken, de prijs van de man voor wie een prijs werd vastgesteld, degene voor wie enkelen van de zonen van I̱sraël een prijs hadden vastgesteld,
10 en gaven die voor het veld van de pottenbakker, zoals Jehovah mij geboden had.”
11 Jezus stond nu voor de stadhouder, en de stadhouder stelde hem de vraag: „Zijt gij de koning der joden?” Jezus antwoordde: „Gijzelf zegt [het].”
12 Maar toen hij door de overpriesters en oudere mannen werd beschuldigd, gaf hij geen enkel antwoord.
13 Toen zei Pila̱tus tot hem: „Hoort gij niet hoeveel dingen zij tegen u getuigen?”
14 Maar hij antwoordde hem niet, met geen enkel woord, zodat de stadhouder zich zeer verwonderde.
15 Nu was het van feest tot feest de gewoonte dat de stadhouder voor de schare een gevangene, degene die zij wilden, vrijliet.
16 Juist op dat ogenblik hadden zij een beruchte gevangene, die Bara̱bbas heette.
17 Toen zij daarom bijeen waren, zei Pila̱tus tot hen: „Wie wilt GIJ dat ik U vrijlaat, Bara̱bbas of Jezus, die Christus wordt genoemd?”
18 Hij wist namelijk dat zij hem uit afgunst hadden overgeleverd.
19 Terwijl hij op de rechterstoel gezeten was, liet zijn vrouw hem bovendien zeggen: „Heb niets te maken met die rechtvaardige man, want ik heb heden in een droom veel om hem geleden.”
20 Maar de overpriesters en de oudere mannen overreedden de scharen dat zij om Bara̱bbas zouden vragen, doch Jezus zouden laten ombrengen.
21 Nu nam de stadhouder weer het woord en zei tot hen: „Wie van de twee wilt GIJ dat ik U vrijlaat?” Zij zeiden: „Bara̱bbas.”
22 Pila̱tus zei tot hen: „Wat zal ik dan doen met Jezus, die Christus wordt genoemd?” Zij zeiden allen: „Aan de paal met hem!”
23 Hij zei: „Wat voor slechts heeft hij dan gedaan?” Maar zij bleven des te meer schreeuwen: „Aan de paal met hem!”
24 Toen Pila̱tus zag dat het niets hielp, maar dat er veeleer een opschudding ontstond, nam hij water en waste ten aanschouwen van de schare zijn handen en zei: „Ik ben onschuldig aan het bloed van deze [man]. GIJ moet er zelf maar zorg voor dragen.”
25 Daarop gaf het gehele volk ten antwoord: „Zijn bloed kome over ons en over onze kinderen.”
26 Toen liet hij hun Bara̱bbas vrij, maar Jezus liet hij zweepslagen geven en leverde hem over om aan een paal gehangen te worden.
27 Toen namen de soldaten van de stadhouder Jezus mee in het paleis van de stadhouder en verzamelden de hele troepenafdeling om hem heen.
28 En na hem zijn kleren uitgetrokken te hebben, hingen zij hem een scharlaken mantel om,
29 en zij vlochten een kroon van doorns en zetten die op zijn hoofd en [gaven hem] een rietstok in zijn rechterhand. Toen knielden zij voor hem neer en dreven de spot met hem, terwijl zij zeiden: „Goedendag, gij koning der joden!”
30 En zij spuwden op hem en namen de rietstok en gingen hem ermee op zijn hoofd slaan.
31 Nadat zij de spot met hem hadden gedreven, ontdeden zij hem ten slotte van de mantel en deden hem zijn bovenklederen aan en voerden hem weg om aan een paal gehangen te worden.
32 Toen zij naar buiten gingen, troffen zij een ingeborene van Cyre̱ne aan, Si̱mon genaamd. Deze presten zij om zijn martelpaal op te nemen.
33 En gekomen op een plaats die Golgotha wordt genoemd, dat wil zeggen Schedelplaats,
34 gaven zij hem wijn vermengd met gal te drinken; maar toen hij ervan had geproefd, weigerde hij te drinken.
35 Nadat zij hem aan een paal hadden gehangen, verdeelden zij zijn bovenklederen door het lot te werpen,
36 en daar neergezeten, hielden zij de wacht bij hem.
37 Ook brachten zij boven zijn hoofd in geschrifte de tegen hem ingebrachte beschuldiging aan: „Dit is Jezus, de koning der joden.”
38 Toen werden er met hem twee rovers aan palen gehangen, één aan zijn rechter- en één aan zijn linkerzijde.
39 De voorbijgangers nu gingen schimpend over hem spreken, terwijl zij hun hoofd schudden
40 en zeiden: „Gij daar, die de tempel zou afbreken en in drie dagen zou opbouwen, red uzelf! Indien gij een zoon van God zijt, kom dan van de martelpaal af!”
41 Evenzo gingen ook de overpriesters met de schriftgeleerden en oudere mannen de spot met hem drijven en zeiden:
42 „Anderen heeft hij gered, zichzelf kan hij niet redden! Hij is koning van I̱sraël; laat hem nu van de martelpaal afkomen, dan zullen wij in hem geloven.
43 Hij heeft zijn vertrouwen op God gesteld; laat Hij hem nu verlossen indien Hij hem [hebben] wil, want hij heeft gezegd: ’Ik ben Gods Zoon.’”
44 Zelfs de rovers die samen met hem aan palen waren gehangen, gingen hem op dezelfde wijze smaden.
45 Vanaf het zesde uur viel er een duisternis over het gehele land, tot aan het negende uur toe.
46 Omstreeks het negende uur riep Jezus met een luide stem en zei: „Eli, Eli, lama sabachthani?”, dat wil zeggen: „Mijn God, mijn God, waarom hebt gij mij verlaten?”
47 Toen sommigen van hen die daar stonden, dit hoorden, zeiden zij voorts: „Deze man roept Eli̱a.”
48 En onmiddellijk snelde een van hen weg en nam een spons en drenkte die met zure wijn en stak ze op een rietstok en gaf hem toen te drinken.
49 Maar de overigen van hen zeiden: „Laat [hem] begaan! Laten wij eens zien of Eli̱a hem komt redden.” [[Een andere man nam een speer en doorstak zijn zijde, en er kwam bloed en water uit.]]
50 Nogmaals riep Jezus met een luide stem en gaf de geest.
51 En zie! het gordijn van het heiligdom scheurde van boven tot onder in tweeën, en de aarde beefde, en de rotsen spleten vaneen.
52 En de herinneringsgraven werden geopend en vele lichamen van de heiligen die ontslapen waren, werden opgericht
53 (en personen die nadat hij was opgewekt, uit het midden der herinneringsgraven vandaan kwamen, gingen de heilige stad binnen), en ze werden voor vele mensen zichtbaar.
54 De legeroverste echter en zij die met hem bij Jezus de wacht hielden, werden bij het zien van de aardbeving en al wat er gebeurde, zeer bevreesd en zij zeiden: „Waarlijk, dit was Gods Zoon.”
55 Bovendien stonden daar vele vrouwen, die Jezus vanuit Galile̱a hadden vergezeld om hem te dienen, op een afstand toe te kijken;
56 onder hen bevonden zich Mari̱a Magdale̱na, ook Mari̱a, de moeder van Jako̱bus en Jo̱ses, en de moeder van de zonen van Zebede̱üs.
57 Laat in de middag nu kwam er een rijk man van Arimathe̱a, Jo̱zef genaamd, die zelf ook een discipel van Jezus was geworden.
58 Deze ging naar Pila̱tus en vroeg om het lichaam van Jezus. Toen gebood Pila̱tus dat het [hem] gegeven zou worden.
59 En Jo̱zef nam het lichaam, wikkelde het in rein fijn linnen
60 en legde het in zijn nieuwe herinneringsgraf, dat hij in de rots had uitgehouwen. En nadat hij een grote steen voor de deuropening van het herinneringsgraf had gerold, ging hij heen.
61 Mari̱a Magdale̱na en de andere Mari̱a bleven daar echter en zaten tegenover het graf.
62 De volgende dag, dit was na de Voorbereiding, kwamen de overpriesters en de Farizeeën gezamenlijk bij Pila̱tus
63 en zeiden: „Heer, het kwam ons in herinnering dat die bedrieger, toen hij nog leefde, heeft gezegd: ’Na drie dagen zal ik worden opgewekt.’
64 Gebied daarom dat het graf tot de derde dag wordt verzekerd, opdat niet soms zijn discipelen komen en hem stelen en tot het volk zeggen: ’Hij is uit de doden opgewekt!’, en dit laatste bedrog zal erger zijn dan het eerste.”
65 Pila̱tus zei tot hen: „GIJ hebt een wacht. Gaat en verzekert het naar UW beste weten.”
66 Zij dan gingen heen en verzekerden het graf door de steen te verzegelen en de wacht erbij te plaatsen.
Mattheüs 28
28 Na de sabbat, toen het licht begon te worden op de eerste dag van de week, kwamen Mari̱a Magdale̱na en de andere Mari̱a naar het graf kijken.
2 En zie! er had een grote aardbeving plaatsgevonden; want Jehovah’s engel was uit de hemel neergedaald en naderbij gekomen en had de steen weggerold en zat daarop.
3 Zijn uiterlijke verschijning was als de bliksem en zijn kleding zo wit als sneeuw.
4 Ja, uit vrees voor hem beefden de wachters en werden als doden.
5 Doch de engel gaf de vrouwen ten antwoord: „Weest niet bevreesd, want ik weet dat GIJ Jezus zoekt, die aan een paal werd gehangen.
6 Hij is niet hier, want hij is opgewekt, zoals hij heeft gezegd. Komt, ziet de plaats waar hij gelegen heeft.
7 Gaat nu vlug naar zijn discipelen en zegt hun dat hij uit de doden is opgewekt, en ziet! hij gaat U voor naar Galile̱a; daar zult GIJ hem zien. Ziet! Ik heb het U gezegd.”
8 Vervuld met vrees en grote vreugde verlieten zij derhalve vlug het herinneringsgraf en liepen snel om het aan zijn discipelen te berichten.
9 En zie! Jezus kwam hen tegemoet en zei: „Goedendag!” Zij traden op hem toe en grepen zijn voeten vast en brachten hem hulde.
10 Toen zei Jezus tot hen: „Vreest niet! Gaat, bericht mijn broeders dat zij naar Galile̱a moeten gaan, en daar zullen zij mij zien.”
11 Terwijl zij onderweg waren, zie! daar gingen enkelen van de wacht naar de stad en berichtten aan de overpriesters alles wat er gebeurd was.
12 En nadat dezen met de oudere mannen waren bijeengekomen en hadden beraadslaagd, gaven zij de soldaten een voldoend aantal zilverstukken
13 en zeiden: „Zegt: ’Zijn discipelen zijn hem in de nacht komen stelen terwijl wij sliepen.’
14 En mocht dit de stadhouder ter ore komen, dan zullen wij [hem] overreden en maken dat GIJ onbezorgd kunt zijn.”
15 Zij dan namen de zilverstukken en deden zoals zij onderricht waren; en dit woord is tot op de dag van vandaag onder de joden verbreid.
16 De elf discipelen gingen echter naar Galile̱a, naar de berg waar Jezus met hen had afgesproken,
17 en toen zij hem zagen, brachten zij hem hulde, maar sommigen twijfelden.
18 En Jezus trad naderbij en sprak tot hen, en zei: „Alle autoriteit in de hemel en op aarde is mij gegeven.
19 Gaat daarom en maakt discipelen van mensen uit alle natiën, hen dopende in de naam van de Vader en van de Zoon en van de heilige geest,
20 en leert hun onderhouden alles wat ik U geboden heb. En ziet! ik ben met U alle dagen tot het besluit van het samenstel van dingen.”
markus 1
1 [Het] begin van het goede nieuws over Jezus Christus:
2 Zoals geschreven staat in Jesa̱ja, de profeet: „(Zie! Ik zend mijn boodschapper voor uw aangezicht uit, die uw weg zal bereiden;)
3 luistert! in de wildernis roept iemand: ’Bereidt de weg van Jehovah, maakt zijn paden recht’”,
4 verscheen Joha̱nnes, die doopte, in de wildernis en predikte de doop [als een symbool] van berouw tot vergeving van zonden.
5 Bijgevolg trokken heel het gebied van Jude̱a en alle inwoners van Jeru̱zalem naar hem uit, en zij werden door hem gedoopt in de rivier de Jorda̱a̱n, terwijl zij openlijk hun zonden beleden.
6 Joha̱nnes nu ging gekleed in kameelhaar en [droeg] een leren gordel om zijn lendenen, en hij at sprinkhanen en wilde honing.
7 En hij predikte en zei: „Na mij komt iemand die sterker is dan ik; ik ben niet waardig mij te bukken en de riemen van zijn sandalen los te maken.
8 Ik heb U met water gedoopt, maar hij zal U met heilige geest dopen.”
9 In de loop van die dagen kwam Jezus uit Na̱zareth in Galile̱a en werd door Joha̱nnes in de Jorda̱a̱n gedoopt.
10 En onmiddellijk toen hij uit het water opkwam, zag hij de hemelen vaneengaan en de geest gelijk een duif op hem neerdalen;
11 en er kwam een stem uit de hemelen: „Gij zijt mijn Zoon, de geliefde; ik heb u goedgekeurd.”
12 En onmiddellijk dreef de geest hem naar de wildernis.
13 Derhalve bleef hij veertig dagen in de wildernis, waar hij door Sa̱tan werd verzocht, en hij was bij de wilde dieren, maar de engelen dienden hem.
14 Nadat Joha̱nnes nu was gevangengenomen, ging Jezus naar Galile̱a en predikte het goede nieuws van God
15 en zei: „De bestemde tijd is vervuld en het koninkrijk Gods is nabij gekomen. Hebt berouw en stelt geloof in het goede nieuws.”
16 Terwijl hij langs de zee van Galile̱a liep, zag hij Si̱mon en Andre̱as, de broer van Si̱mon, [hun netten] in de zee uitwerpen, want zij waren vissers.
17 Jezus zei dan tot hen: „Komt achter mij en ik zal U tot vissers van mensen maken.”
18 En terstond lieten zij hun netten in de steek en volgden hem.
19 En nadat hij iets verder was gegaan, zag hij Jako̱bus, de [zoon] van Zebede̱üs, en diens broer Joha̱nnes, terwijl zij in hun boot juist bezig waren hun netten te herstellen;
20 en onverwijld riep hij hen. Hierop lieten zij hun vader Zebede̱üs met de loonarbeiders in de boot en gingen hem achterna.
21 En zij gingen Kape̱rnaüm binnen. Zodra het sabbat was, begaf hij zich in de synagoge en ging onderwijzen.
22 En zij stonden versteld van zijn manier van onderwijzen, want hij onderwees hen als iemand die autoriteit heeft, en niet zoals de schriftgeleerden.
23 Juist op dat ogenblik bevond er zich in hun synagoge ook een mens die in de macht was van een onreine geest, en hij schreeuwde
24 en zei: „Wat hebben wij met u te maken, Jezus, gij Nazarener? Zijt gij gekomen om ons om te brengen? Ik weet precies wie gij zijt: de Heilige Gods.”
25 Maar Jezus bestrafte hem en zei: „Zwijg, en ga van hem uit!”
26 En nadat de onreine geest hem een stuiptrekking had bezorgd en luidkeels had gegild, ging hij van hem uit.
27 De mensen nu stonden allen zó verbaasd dat zij er onder elkaar over gingen spreken en zeiden: „Wat is dit? Een nieuwe leer! Zelfs de onreine geesten beveelt hij op gezaghebbende wijze en zij gehoorzamen hem.”
28 En het bericht omtrent hem verbreidde zich onmiddellijk naar alle richtingen, door het gehele omliggende land van Galile̱a.
29 Daarop verlieten zij onmiddellijk de synagoge en gingen met Jako̱bus en Joha̱nnes het huis van Si̱mon en Andre̱as binnen.
30 Si̱mons schoonmoeder nu lag met koorts ziek te bed, en terstond vertelden zij hem over haar.
31 En hij ging naar haar toe, pakte haar bij de hand en richtte haar op; en de koorts verliet haar en zij ging hen dienen.
32 Toen het avond was geworden, na zonsondergang, kwam men alle zieken en door demonen bezetenen bij hem brengen;
33 en de hele stad had zich vlak voor de deur verzameld.
34 En hij genas velen die aan allerhande ziekten leden en dreef vele demonen uit, maar hij liet niet toe dat de demonen spraken, omdat zij wisten dat hij Christus was.
35 En vroeg in de morgen, toen het nog donker was, stond hij op en ging naar buiten en begaf zich naar een eenzame plaats, waar hij ging bidden.
36 Maar Si̱mon en zij die met hem waren, gingen hem snel achterna
37 en vonden hem, en zij zeiden tot hem: „Allen zoeken u.”
38 Maar hij zei tot hen: „Laten wij ergens anders heen gaan, naar de naburige dorpen, opdat ik ook daar kan prediken, want met dat doel ben ik uitgegaan.”
39 En hij ging en predikte in hun synagogen in heel Galile̱a en wierp de demonen uit.
40 Er kwam ook een melaatse naar hem toe, die zelfs op zijn knieën viel om hem een dringend verzoek te doen en tot hem zei: „Als u het alleen maar wilt, kunt u mij rein maken.”
41 Door medelijden bewogen strekte hij toen zijn hand uit, raakte hem aan en zei tot hem: „Ik wil het. Word rein.”
42 En onmiddellijk verdween de melaatsheid bij hem, en hij werd rein.
43 Voorts gaf hij hem strikte orders en zond hem terstond weg,
44 en hij zei tot hem: „Zie toe dat gij aan niemand iets vertelt, maar ga u aan de priester laten zien en offer ten behoeve van uw reiniging datgene wat Mo̱zes heeft voorgeschreven, tot een getuigenis voor hen.”
45 Nadat de man echter was weggegaan, begon hij er grote ruchtbaarheid aan te geven en het verhaal alom te verbreiden, zodat [Jezus] niet meer openlijk een stad kon binnengaan, maar buiten op eenzame plaatsen bleef. Toch bleven zij van alle kanten naar hem toe komen.
markus 2
2 Na enige dagen ging hij echter weer Kape̱rnaüm binnen, en er werd bericht dat hij thuis was.
2 Bijgevolg verzamelden er zich velen, ja, zo velen dat er zelfs buiten voor de deur geen plaats meer was, en hij ging het woord tot hen spreken.
3 En men kwam een verlamde bij hem brengen, die door vier man werd gedragen.
4 Omdat zij hem vanwege de schare echter niet vlak bij [Jezus] konden brengen, verwijderden zij het dak boven de plaats waar hij was, en na een opening te hebben gegraven, lieten zij het draagbed waarop de verlamde lag, zakken.
5 En toen Jezus hun geloof zag, zei hij tot de verlamde: „Kind, uw zonden zijn vergeven.”
6 Nu zaten daar sommigen van de schriftgeleerden, die in hun hart overlegden:
7 „Waarom spreekt die man aldus? Hij lastert. Wie kan er zonden vergeven dan Eén: God?”
8 Maar Jezus, die door zijn geest onmiddellijk had onderscheiden dat zij aldus bij zichzelf overlegden, zei tot hen: „Waarom overlegt GIJ deze dingen in UW hart?
9 Wat is gemakkelijker, tot de verlamde te zeggen: ’Uw zonden zijn vergeven’, of te zeggen: ’Sta op en neem uw draagbed op en loop’?
10 Opdat GIJ echter zult weten dat de Zoon des mensen de macht heeft op aarde zonden te vergeven” — zei hij tot de verlamde:
11 „Ik zeg u: Sta op, neem uw draagbed op en ga naar uw huis.”
12 Toen stond hij op en nam onmiddellijk zijn draagbed op en liep voor aller oog naar buiten, zodat zij allen eenvoudig in vervoering raakten, en zij verheerlijkten God en zeiden: „Zo iets hebben wij nog nooit gezien.”
13 Wederom ging hij naar buiten, langs de zee; en de gehele schare bleef naar hem toe komen, en hij ging hen onderwijzen.
14 Maar in het voorbijgaan viel zijn blik op Le̱vi, de [zoon] van Alfe̱üs, die bij het belastingkantoor zat, en hij zei tot hem: „Wees mijn volgeling.” En hij stond op en volgde hem.
15 Later gebeurde het dat hij in zijn huis aan tafel aanlag, en vele belastinginners en zondaars lagen met Jezus en zijn discipelen aan, want zij waren met velen en zij gingen hem volgen.
16 Toen de schriftgeleerden der Farizeeën echter zagen dat hij met de zondaars en belastinginners at, zeiden zij voorts tot zijn discipelen: „Eet hij met de belastinginners en zondaars?”
17 Toen Jezus dit hoorde, zei hij tot hen: „Zij die sterk zijn, hebben geen geneesheer nodig, maar zij die ziek zijn wel. Ik ben niet gekomen om rechtvaardigen te roepen, maar zondaars.”
18 Joha̱nnes’ discipelen nu en de Farizeeën onderhielden de vasten. Daarom kwamen zij naar hem toe en zeiden: „Waarom onderhouden de discipelen van Joha̱nnes en de discipelen van de Farizeeën de vasten, maar onderhouden uw discipelen de vasten niet?”
19 En Jezus zei tot hen: „De vrienden van de bruidegom kunnen toch niet vasten terwijl de bruidegom bij hen is? Zolang zij de bruidegom bij zich hebben, kunnen zij niet vasten.
20 Er zullen echter dagen komen dat de bruidegom van hen weggenomen zal worden, en dan, op die dag, zullen zij vasten.
21 Niemand naait een lap ongekrompen stof op een oud bovenkleed; doet hij dit wel, dan trekt de nieuwe lap door zijn volle sterkte aan het oude kleed en de scheur wordt nog groter.
22 Ook doet niemand nieuwe wijn in oude wijnzakken; doet hij dit wel, dan doet de wijn de zakken barsten en gaat de wijn verloren met de zakken. Maar nieuwe wijn doet men in nieuwe wijnzakken.”
23 Nu geschiedde het dat hij op de sabbat door de korenvelden ging, en zijn discipelen begonnen onder het gaan aren te plukken.
24 De Farizeeën zeiden daarom tot hem: „Kijk eens! Waarom doen zij op de sabbat iets wat niet geoorloofd is?”
25 Maar hij zei tot hen: „Hebt GIJ dan nog nooit gelezen wat Da̱vid deed toen hij — en ook de mannen die bij hem waren — gebrek had en honger kreeg?
26 Hoe hij — volgens het bericht over de overpriester A̱bjathar — het huis van God binnenging en de broden der voorzetting at, terwijl het niemand geoorloofd is die te eten behalve de priesters, en hoe hij ook de mannen die bij hem waren daarvan gaf?”
27 Daarom zei hij verder tot hen: „De sabbat is ter wille van de mens in het leven geroepen, en niet de mens ter wille van de sabbat;
28 derhalve is de Zoon des mensen Heer ook van de sabbat.”
markus 3
3 Weer ging hij een synagoge binnen, en daar was een mens die een verdorde hand had.
2 Zij sloegen hem daarom nauwlettend gade om te zien of hij de man op de sabbat zou genezen, ten einde hem te kunnen beschuldigen.
3 En hij zei tot de mens met de verdorde hand: „Sta op [en kom] naar het midden.”
4 Vervolgens zei hij tot hen: „Is het geoorloofd op de sabbat een goede daad te doen of een slechte daad te doen, een ziel te redden of te doden?” Maar zij bleven zwijgen.
5 En nadat hij vol verontwaardiging zijn blik over hen had laten rondgaan, diepbedroefd over de ongevoeligheid van hun hart, zei hij tot de mens: „Strek uw hand uit.” En hij strekte ze uit en zijn hand werd hersteld.
6 Toen gingen de Farizeeën naar buiten en hielden onmiddellijk met de partijgangers van Hero̱des raad tegen hem, ten einde hem om te brengen.
7 Maar Jezus trok zich met zijn discipelen terug naar de zee, en een grote menigte uit Galile̱a en uit Jude̱a volgde hem.
8 Zelfs uit Jeru̱zalem en uit Idume̱a en van de overkant van de Jorda̱a̱n en uit de omstreken van Ty̱rus en Si̱don kwam een grote menigte naar hem toe, toen men hoorde wat hij allemaal deed.
9 En hij zei tot zijn discipelen ervoor te zorgen dat er voortdurend een bootje tot zijn beschikking was, zodat de schare hem niet in het gedrang zou brengen.
10 Want hij genas velen, met het gevolg dat allen die ernstige kwalen hadden, zich gewoonweg op hem wierpen om hem aan te raken.
11 Zelfs de onreine geesten wierpen zich, telkens als zij hem zagen, voor hem neer en schreeuwden: „Gij zijt de Zoon van God.”
12 Maar herhaaldelijk gelastte hij hun nadrukkelijk hem niet bekend te maken.
13 En hij ging een berg op en riep degenen die hij wilde tot zich, en zij kwamen bij hem.
14 En hij vormde [een groep van] twaalf, aan wie hij tevens de naam „apostelen” gaf, opdat zij bij hem zouden blijven en opdat hij hen kon uitzenden om te prediken
15 en om macht te hebben de demonen uit te werpen.
16 Tot de [groep van] twaalf nu die hij vormde, behoorden Si̱mon, die hij tevens de bijnaam Pe̱trus gaf,
17 en Jako̱bus, de [zoon] van Zebede̱üs, en Joha̱nnes, de broer van Jako̱bus (aan hen gaf hij ook de bijnaam Boane̱rges, hetgeen Zonen van de donder betekent),
18 en Andre̱as en Fili̱ppus en Bartholome̱üs en Matthe̱üs en Tho̱mas en Jako̱bus, de [zoon] van Alfe̱üs, en Thadde̱üs en Si̱mon de Kananeeër
19 en Ju̱das Iska̱riot, die hem later verraden heeft. En hij ging een huis binnen.
20 Weer verzamelde zich de schare, zodat zij niet eens een maaltijd konden nuttigen.
21 Toen zijn bloedverwanten dit echter hoorden, gingen zij er op uit om hem te grijpen, want zij zeiden: „Hij heeft zijn verstand verloren.”
22 Ook de schriftgeleerden die uit Jeru̱zalem waren gekomen, zeiden: „Hij heeft Beë̱lzebub, en hij werpt de demonen uit door bemiddeling van de heerser der demonen.”
23 Na hen daarom bij zich te hebben geroepen, zei hij voorts door middel van illustraties tot hen: „Hoe kan Sa̱tan nu Sa̱tan uitwerpen?
24 Immers, als een koninkrijk tegen zichzelf verdeeld raakt, kan dat koninkrijk geen stand houden;
25 en als een huis tegen zichzelf verdeeld raakt, zal dat huis geen stand kunnen houden.
26 Zo kan ook Sa̱tan, als hij tegen zichzelf is opgestaan en verdeeld is geraakt, geen stand houden, maar komt tot een einde.
27 Trouwens, niemand die het huis van een sterke man is binnengedrongen, kan zijn huisraad plunderen als hij de sterke niet eerst bindt, en dan zal hij zijn huis plunderen.
28 Voorwaar, ik zeg U dat de zonen der mensen alles vergeven zal worden, welke zonden en lasteringen zij ook op lasterlijke wijze begaan.
29 Maar wie lastert tegen de heilige geest, krijgt in eeuwigheid geen vergiffenis, doch is schuldig aan eeuwige zonde.”
30 Dit omdat zij zeiden: „Hij heeft een onreine geest.”
31 Nu kwamen zijn moeder en zijn broers, en terwijl zij buiten bleven staan, stuurden zij iemand naar binnen om hem te roepen.
32 Nu zat er een schare om hem heen; daarom zeiden zij tot hem: „Zie! Uw moeder en uw broers daarbuiten zoeken u.”
33 Maar hij gaf hun ten antwoord: „Wie zijn mijn moeder en mijn broers?”
34 En nadat hij zijn blik had laten rondgaan over hen die in een kring om hem heen zaten, zei hij: „Ziet, mijn moeder en mijn broers!
35 Al wie de wil van God doet, die is mijn broer en zuster en moeder.”
markus 4
4 En hij begon wederom te onderwijzen langs de zee. En een zeer grote schare verzamelde zich bij hem, zodat hij in een boot stapte en [daarin] neerzat op de zee, terwijl de gehele schare zich langs de zee aan de oever bevond.
2 Hij dan ging hun vele dingen leren door middel van illustraties en zei tot hen in zijn onderwijs:
3 „Luistert. Ziet! De zaaier ging uit om te zaaien.
4 En terwijl hij zaaide, viel een gedeelte [van het zaad] langs de weg, en de vogels kwamen en aten het op.
5 En een ander [gedeelte] viel op de rotsachtige [bodem], waar het natuurlijk niet veel aarde had, en het schoot onmiddellijk op omdat het geen diepe aarde had.
6 Toen de zon echter opging, werd het verzengd, en omdat het geen wortel had, verdorde het.
7 En een ander [gedeelte] viel tussen de doorns, en de doorns kwamen op en verstikten het, en het leverde geen vrucht op.
8 Maar andere [zaadjes] vielen op de voortreffelijke aarde, en toen ze waren opgekomen en zich hadden ontwikkeld, gingen ze vrucht opleveren en brachten dertig- en zestig- en honderdvoud voort.”
9 En hij zei vervolgens: „Wie oren heeft om te luisteren, hij luistere.”
10 Toen hij nu alleen was, gingen zij die zich om hem heen bevonden, samen met de twaalf, hem vragen stellen omtrent de illustraties.
11 Daarop zei hij tot hen: „Aan U is het heilige geheim van het koninkrijk Gods gegeven, maar voor hen die buiten zijn, geschieden alle dingen door middel van illustraties,
12 opdat zij, ofschoon zij kijken, wel kijken, maar toch niet zien, en ofschoon zij horen, wel horen, maar toch de betekenis ervan niet begrijpen, noch zich ooit omkeren en vergeving ontvangen.”
13 Voorts zei hij tot hen: „Als GIJ deze illustratie niet verstaat, hoe zult GIJ dan alle andere illustraties begrijpen?
14 De zaaier zaait het woord.
15 Dit dan zijn degenen langs de weg, waar het woord wordt gezaaid; maar zodra zij [het] hebben gehoord, komt Sa̱tan en neemt het woord dat in hen werd gezaaid weg.
16 En evenzo zijn dit degenen die op de rotsachtige plekken zijn gezaaid: zodra zij het woord hebben gehoord, aanvaarden zij het met vreugde.
17 Zij hebben echter geen wortel in zich, maar blijven een tijdlang; zodra er daarna wegens het woord verdrukking of vervolging ontstaat, worden zij tot struikelen gebracht.
18 Er zijn nog anderen die tussen de doorns worden gezaaid; dit zijn degenen die het woord hebben gehoord,
19 maar de zorgen van dit samenstel van dingen en de bedrieglijke kracht van de rijkdom en de begeerten naar de overige dingen dringen binnen en verstikken het woord, en het wordt onvruchtbaar.
20 Ten slotte zijn zij die op de voortreffelijke aarde werden gezaaid, degenen die naar het woord luisteren en het gunstig ontvangen en vrucht dragen: dertig- en zestig- en honderdvoud.”
21 En hij zei verder tot hen: „Wordt er soms een lamp gehaald om onder een korenmaat of onder een bed gezet te worden? Wordt ze juist niet gehaald om op een lampenstandaard te worden gezet?
22 Want niets is verborgen dan met de bedoeling blootgelegd te worden; niets is zorgvuldig aan het oog onttrokken dan met de bedoeling aan het licht te komen.
23 Wie oren heeft om te luisteren, hij luistere.”
24 Voorts zei hij tot hen: „Schenkt aandacht aan hetgeen GIJ hoort. Met de maat waarmee GIJ meet, zal men U meten, ja, er zal voor U nog meer aan worden toegevoegd.
25 Want aan wie heeft, zal meer worden gegeven; maar wie niet heeft, hem zal zelfs wat hij heeft, nog ontnomen worden.”
26 Daarom zei hij verder: „In dit opzicht is het met het koninkrijk Gods als met een mens die het zaad op de aarde werpt,
27 en hij slaapt ’s nachts en staat overdag op, en het zaad ontkiemt en schiet op, maar hij weet niet hoe.
28 De grond brengt vanzelf geleidelijk aan vrucht voort, eerst de grashalm, dan de aar, ten slotte het volle koren in de aar.
29 Zodra de vrucht het echter toelaat, slaat hij er de sikkel in, omdat de oogsttijd is aangebroken.”
30 En hij zei verder: „Waarmee zullen wij het koninkrijk Gods vergelijken, of door middel van welke illustratie zullen wij het uiteenzetten?
31 [Het is] gelijk een mosterdzaadje, dat, toen het in de grond werd gezaaid, het kleinste was van alle zaden die op de aarde zijn —
32 maar wanneer het is gezaaid, komt het op en wordt groter dan alle andere tuingewassen en brengt grote takken voort, zodat de vogels des hemels in zijn schaduw kunnen neerstrijken.”
33 Zo sprak hij met veel van dergelijke illustraties het woord tot hen, voor zover zij ernaar konden luisteren.
34 Ja, zonder illustratie sprak hij niet tot hen, maar wanneer hij met zijn discipelen alleen was, verklaarde hij alle dingen.
35 En op die dag, toen het avond was geworden, zei hij tot hen: „Laten wij naar de andere oever oversteken.”
36 Nadat zij daarom de schare hadden laten weggaan, namen zij hem, zoals hij was, in de boot mee, en er waren nog andere boten bij hem.
37 Nu stak er een zeer zware storm op en de golven sloegen voortdurend de boot in, zodat de boot bijna vol water liep.
38 Maar hij lag aan de achtersteven op een kussen te slapen. Zij dan maakten hem wakker en zeiden tot hem: „Leraar, bekommert gij u er niet om dat wij haast vergaan?”
39 Toen stond hij op en bestrafte de wind en zei tot de zee: „Zwijg! Wees stil!” En de wind ging liggen en er ontstond een grote kalmte.
40 Toen zei hij tot hen: „Waarom zijt GIJ wankelmoedig? Hebt GIJ nog geen geloof?”
41 Maar zij waren door een ongewone vrees bevangen en zeiden tot elkaar: „Wie is dat toch, want zelfs de wind en de zee gehoorzamen hem?”
markus 5
5 Zij kwamen nu aan de overkant van de zee in het land der Gerasenen.
2 En onmiddellijk nadat hij uit de boot was gestapt, kwam hem uit het midden der herinneringsgraven een mens tegemoet die in de macht was van een onreine geest.
3 Hij huisde te midden van de graven; en tot op dat moment had absoluut niemand hem kunnen vastbinden, zelfs niet met een keten,
4 want hij was al dikwijls met voetboeien en ketens gebonden geweest, maar de ketens had hij uit elkaar getrokken en de voetboeien eenvoudig verbrijzeld, en niemand had de kracht hem te bedwingen.
5 En nacht en dag was hij onafgebroken te midden van de graven en in de bergen aan het schreeuwen en bracht zich met stenen diepe snijwonden toe.
6 Maar toen hij Jezus uit de verte gewaar werd, snelde hij toe en bracht hem hulde,
7 en na met een luide stem te hebben geschreeuwd, zei hij: „Wat heb ik met u te maken, Jezus, Zoon van de Allerhoogste God? Ik stel u onder ede bij God, mij niet te pijnigen.”
8 Want hij had tot hem gezegd: „Ga uit van de mens, onreine geest.”
9 Daarop vroeg hij hem: „Hoe is uw naam?” En hij zei tot hem: „Mijn naam is Legioen, want wij zijn met velen.”
10 En hij verzocht hem vele malen dringend de geesten niet uit het land te zenden.
11 Nu werd daar bij de berg een grote kudde zwijnen gehoed.
12 Zij dan verzochten hem dringend en zeiden: „Stuur ons in de zwijnen, zodat wij daarin kunnen gaan.”
13 En hij stond het hun toe. Toen gingen de onreine geesten uit en voeren in de zwijnen; en de kudde stortte zich van de steile helling in de zee — er waren er ongeveer tweeduizend — en de een na de ander verdronk in de zee.
14 De zwijnenhoeders vluchtten echter en berichtten het in de stad en op het land; en de mensen kwamen kijken wat er gebeurd was.
15 Zo kwamen zij dan bij Jezus en zagen de door demonen bezetene zitten, gekleed en goed bij zijn verstand, dezelfde [man] die het legioen had gehad; en zij werden bevreesd.
16 En die het gezien hadden, vertelden hun hoe dit met de door demonen bezetene was gebeurd en ook van de zwijnen.
17 Daarop begonnen zij hem dringend te verzoeken uit hun gebied weg te gaan.
18 Toen hij nu in de boot stapte, verzocht de [man] die door demonen bezeten was geweest, hem dringend bij hem te mogen blijven.
19 Hij stond hem dit echter niet toe, maar zei tot hem: „Ga naar huis, naar uw bloedverwanten, en bericht hun alle dingen die Jehovah voor u heeft gedaan en de barmhartigheid die hij u heeft betoond.”
20 En hij ging heen en begon in de Deka̱polis alle dingen te verkondigen die Jezus voor hem had gedaan, en alle mensen verwonderden zich.
21 Nadat Jezus weer in de boot naar de andere oever was overgestoken, verzamelde zich een grote schare om hem heen; en hij bevond zich bij de zee.
22 Nu kwam er een van de presiderende dienaren van de synagoge aan, Jaï̱rus genaamd, en toen hij hem gewaar werd, viel hij aan zijn voeten neer
23 en deed hem vele malen een dringend verzoek en zei: „Mijn dochtertje is er heel ernstig aan toe. Kom toch alstublieft en leg uw handen op haar, opdat zij beter mag worden en mag leven.”
24 Daarop ging hij met hem mee. En een grote schare volgde hem en drong tegen hem op.
25 Nu was er een vrouw die al twaalf jaar aan een bloedvloeiing leed,
26 en vele geneesheren hadden haar veel pijn bezorgd en zij had haar gehele vermogen uitgegeven, maar zonder er baat bij te vinden; het was eerder nog erger met haar geworden.
27 Toen zij hoorde wat er allemaal over Jezus werd verteld, kwam zij onder de schare achter [hem] en raakte zijn bovenkleed aan,
28 want zij bleef zeggen: „Als ik alleen maar zijn bovenklederen aanraak, zal ik beter worden.”
29 En onmiddellijk droogde de bron van haar bloed op en werd zij in haar lichaam gewaar dat zij van de ernstige ziekte was genezen.
30 Onmiddellijk bemerkte ook Jezus bij zichzelf dat er kracht van hem was uitgegaan, en hij keerde zich midden in de schare om en zei toen: „Wie heeft mijn bovenklederen aangeraakt?”
31 Daarop zeiden zijn discipelen tot hem: „Gij ziet dat de schare tegen u aandringt, en gij zegt: ’Wie heeft mij aangeraakt?’”
32 Maar hij keek rond om haar te zien die dat gedaan had.
33 Wetend wat er met haar was gebeurd, kwam de vrouw zich echter angstig en bevend voor hem neerwerpen en vertelde hem de hele waarheid.
34 Hij zei tot haar: „Dochter, uw geloof heeft u beter gemaakt. Ga in vrede en wees genezen van uw ernstige ziekte.”
35 Terwijl hij nog sprak, kwamen enkele mannen uit het huis van de presiderende dienaar van de synagoge zeggen: „Uw dochter is gestorven! Waarom zoudt gij de leraar nog langer lastig vallen?”
36 Jezus ving het woord dat werd gesproken echter op en zei tot de presiderende dienaar van de synagoge: „Vrees niet, oefen slechts geloof.”
37 Hij nu liet niemand meegaan behalve Pe̱trus en Jako̱bus en Joha̱nnes, de broer van Jako̱bus.
38 Zij kwamen dan bij het huis van de presiderende dienaar van de synagoge, en hij zag het misbaar en de wenende en luid jammerende [mensen],
39 en toen hij naar binnen was gegaan, zei hij tot hen: „Waarom veroorzaakt GIJ misbaar en geween? Het jonge kind is niet gestorven, maar slaapt.”
40 Hierop lachten zij hem uit. Nadat hij hen echter allemaal had weggestuurd, nam hij de vader en moeder van het jonge kind en degenen die bij hem waren mee en ging [het vertrek] binnen waar het jonge kind was.
41 En hij pakte de hand van het jonge kind en zei tot haar: „Talitha koemi”, hetgeen vertaald betekent: „Meisje, ik zeg u: Sta op!”
42 En onmiddellijk stond het meisje op en ging lopen, want zij was twaalf jaar. En terstond waren zij buiten zichzelf van grote verrukking.
43 Maar hij beval hun herhaaldelijk dit aan niemand te laten weten en zei dat men haar iets te eten moest geven.
markus 6
6 En hij ging vandaar weg en kwam in zijn eigen gebied, en zijn discipelen volgden hem.
2 Toen het sabbat werd, begon hij in de synagoge te onderwijzen; en de meesten van hen die luisterden, stonden versteld en zeiden: „Waar heeft deze man die dingen vandaan? En waarom zou hem die wijsheid zijn gegeven en [zouden er] zulke krachtige werken door zijn handen worden verricht?
3 Is dit niet de timmerman, de zoon van Mari̱a en de broer van Jako̱bus en Jo̱zef en Ju̱das en Si̱mon? En zijn zijn zusters niet hier bij ons?” Zij dan namen aanstoot aan hem.
4 Maar Jezus zei vervolgens tot hen: „Een profeet wordt overal geëerd behalve in zijn eigen gebied en onder zijn bloedverwanten en in zijn eigen huis.”
5 Daarom kon hij daar geen enkel krachtig werk doen, behalve dat hij zijn handen op enkele ziekelijke mensen legde en hen genas.
6 Ja, hij verwonderde zich over hun ongeloof. En hij ging in een kring de dorpen rond en onderwees.
7 Nu riep hij de twaalf bij zich en begon hen twee aan twee uit te zenden, en hij gaf hun voorts macht over de onreine geesten.
8 Ook gaf hij hun de opdracht niets anders voor de reis mee te nemen dan alleen een staf, geen brood, geen voedselzak, geen kopergeld in hun gordelbeurzen,
9 maar sandalen onder te binden, en geen twee onderklederen te dragen.
10 Verder zei hij tot hen: „Als GIJ ergens een huis binnengaat, blijft daar totdat GIJ die plaats verlaat.
11 En indien er een plaats is waar men U niet ontvangt of niet naar U luistert, gaat daar dan weg en schudt het vuil dat onder UW voeten is af, hun tot een getuigenis.”
12 Daarop vertrokken zij en predikten, opdat de mensen berouw zouden hebben;
13 en zij wierpen vele demonen uit en wreven vele ziekelijke mensen met olie in en genazen hen.
14 Nu kwam het koning Hero̱des ter ore, want de naam van [Jezus] werd algemeen bekend, en de mensen zeiden: „Joha̱nnes, die doopte, is uit de doden opgewekt, en daarom zijn de krachtige werken in hem werkzaam.”
15 Anderen zeiden echter: „Het is Eli̱a.” Weer anderen zeiden: „Het is een profeet als een der profeten.”
16 Maar toen Hero̱des het hoorde, zei hij: „De Joha̱nnes die ik heb onthoofd, die is opgewekt.”
17 Hero̱des had namelijk zelf [mannen] uitgezonden en Joha̱nnes gevangengenomen en hem geboeid in de gevangenis gezet vanwege Hero̱dias, de vrouw van zijn broer Fili̱ppus, omdat hij haar had getrouwd.
18 Want Joha̱nnes had herhaaldelijk tot Hero̱des gezegd: „Het is u niet geoorloofd de vrouw van uw broer te hebben.”
19 Doch Hero̱dias koesterde een wrok tegen hem en wilde hem doden, maar kon dit niet.
20 Want Hero̱des was bevreesd voor Joha̱nnes, omdat hij wist dat hij een rechtvaardig en heilig man was, en hij nam hem in bescherming. En nadat hij hem gehoord had, raakte hij in grote verlegenheid wat te doen, maar toch luisterde hij steeds weer graag naar hem.
21 Er kwam echter een gunstige dag, toen Hero̱des op zijn verjaardag een avondmaaltijd aanrechtte voor zijn hooggeplaatste personen en de militaire bevelhebbers en de vooraanstaanden van Galile̱a.
22 En de dochter van deze Hero̱dias kwam binnen en danste, en zij behaagde Hero̱des en degenen die met hem aanlagen. De koning zei tot het meisje: „Vraag mij wat gij ook wilt, en ik zal het u geven.”
23 Ja, hij zwoer haar: „Wat gij mij ook vraagt, ik zal het u geven, al is het de helft van mijn koninkrijk.”
24 En zij ging naar buiten en zei tot haar moeder: „Wat moet ik vragen?” Zij zei: „Het hoofd van Joha̱nnes, de doper.”
25 Onmiddellijk ging zij haastig naar binnen, naar de koning, en deed haar verzoek door te zeggen: „Ik wil dat u mij op staande voet op een platte schotel het hoofd van Joha̱nnes de Doper geeft.”
26 Ofschoon de koning diepbedroefd werd, wilde hij haar met het oog op de eden en degenen die aan tafel aanlagen, toch niet afwijzen.
27 Onmiddellijk zond de koning dus een lid van de lijfwacht en gebood hem zijn hoofd te brengen. En hij ging heen en onthoofdde hem in de gevangenis
28 en bracht zijn hoofd op een platte schotel, en hij gaf het aan het meisje, en het meisje gaf het aan haar moeder.
29 Toen zijn discipelen het hoorden, kwamen zij zijn lijk weghalen en legden het in een herinneringsgraf.
30 En de apostelen verzamelden zich vóór Jezus en berichtten hem alles wat zij gedaan en onderwezen hadden.
31 En hij zei tot hen: „Komt, GIJ alleen, naar een eenzame plaats en rust wat uit.” Want er waren er velen die kwamen en gingen, en zij hadden zelfs geen gelegenheid om een maaltijd te nuttigen.
32 Zij vertrokken dus in de boot naar een eenzame plaats om alleen te zijn.
33 Maar de mensen zagen hen gaan en velen kwamen het te weten, en uit alle steden snelden zij gezamenlijk te voet daarheen en kwamen er nog eerder dan zij.
34 Toen hij uitstapte, zag hij dan ook een grote schare, maar hij werd met medelijden jegens hen bewogen, omdat zij als schapen zonder herder waren. En hij begon hun vele dingen te leren.
35 Nu was het al laat geworden, en zijn discipelen kwamen naar hem toe en zeiden: „De plaats is afgelegen en het is al laat.
36 Stuur hen weg, opdat zij naar het land en de dorpen in de omtrek kunnen gaan en zich iets te eten kunnen kopen.”
37 Hij gaf hun ten antwoord: „Geeft GIJ hun iets te eten.” Hierop zeiden zij tot hem: „Zullen wij voor de waarde van tweehonderd denarii broden gaan kopen en [ze] aan de mensen te eten geven?”
38 Hij zei tot hen: „Hoeveel broden hebt GIJ? Gaat eens zien!” Na zich ervan op de hoogte te hebben gesteld, zeiden zij: „Vijf, plus nog twee vissen.”
39 En hij gaf alle mensen de opdracht groepsgewijs op het groene gras te gaan aanliggen.
40 En zij legden zich neer in groepen van honderd en van vijftig.
41 Hierop nam hij de vijf broden en de twee vissen, keek omhoog naar de hemel en sprak de zegen uit, en hij brak de broden en gaf ze toen aan de discipelen, opdat zij ze aan de mensen zouden voorzetten; en hij verdeelde de twee vissen onder allen.
42 Zij aten dan allen en werden verzadigd;
43 en afgezien van de vissen, haalden zij twaalf manden vol brokken op.
44 Bovendien waren het vijfduizend mannen die van de broden hadden gegeten.
45 Onmiddellijk hierop dwong hij zijn discipelen in de boot te stappen en zich alvast naar de andere oever, in de richting van Bethsa̱ïda te begeven, terwijl hijzelf de schare wegzond.
46 Na afscheid van hen te hebben genomen, ging hij echter naar een berg om te bidden.
47 Toen het nu avond was geworden, bevond de boot zich midden op de zee, doch hij was alleen op het land.
48 En toen hij zag dat zij zich met het roeien vreselijk aftobden — zij hadden namelijk tegenwind — kwam hij omstreeks de vierde nachtwake over de zee lopend naar hen toe, maar hij wilde hen voorbijgaan.
49 Toen zij hem op de zee zagen lopen, dachten zij: „Het is een verschijning!”, en zij schreeuwden het uit.
50 Want zij zagen hem allen en werden verontrust. Maar onmiddellijk sprak hij met hen en zei tot hen: „Schept moed, ik ben het; vreest niet.”
51 En hij klom bij hen in de boot en de wind ging liggen. Zij waren hierover zeer verbaasd bij zichzelf,
52 want zij hadden de betekenis van de broden niet begrepen, maar hun hart bleef afgestompt wat inzicht betreft.
53 En toen zij waren overgestoken en land hadden bereikt, kwamen zij in Genne̱sareth en legden daar in de omgeving aan.
54 Maar zodra zij uit de boot waren gestapt, herkenden de mensen hem,
55 en zij liepen die gehele streek af en begonnen degenen die iets mankeerden, op draagbedden naar de plaats te dragen waar zij hoorden dat hij was.
56 En waar hij ook maar kwam, in dorpen of steden of op het land, daar legde men de zieken op de marktplaatsen, en zij smeekten hem of zij alleen maar de franje van zijn bovenkleed mochten aanraken. En allen die ze aanraakten, werden gezond.
markus 7
7 En de Farizeeën en enkelen van de schriftgeleerden die uit Jeru̱zalem waren gekomen, verzamelden zich nu rondom hem.
2 En toen zij zagen dat sommigen van zijn discipelen hun maaltijd met verontreinigde, dat wil zeggen ongewassen handen nuttigden —
3 want de Farizeeën en alle joden eten niet zonder eerst hun handen tot aan de elleboog te hebben gewassen, daar zij vasthouden aan de overlevering van de mannen uit vroeger tijden,
4 en wanneer zij van de markt terugkomen, eten zij niet zonder zich eerst door besprenkeling gereinigd te hebben; en zo zijn er nog vele andere overleveringen die zij hebben ontvangen en waaraan zij vasthouden: de doop van bekers en kannen en koperen vaten —
5 vroegen deze Farizeeën en schriftgeleerden hem: „Waarom gedragen uw discipelen zich niet naar de overlevering van de mannen uit vroeger tijden, maar gebruiken zij hun maaltijd met verontreinigde handen?”
6 Hij zei tot hen: „Jesa̱ja heeft treffend over U, huichelaars, geprofeteerd, zoals er staat geschreven: ’Dit volk eert mij met [hun] lippen, maar hun hart is ver van mij verwijderd.
7 Tevergeefs blijven zij mij aanbidden, omdat zij mensengeboden als leerstellingen onderwijzen.’
8 Terwijl GIJ het gebod van God laat varen, houdt GIJ vast aan de overlevering van mensen.”
9 Ook zei hij nog verder tot hen: „GIJ stelt het gebod van God behendig terzijde om UW overlevering te handhaven.
10 Mo̱zes heeft bijvoorbeeld gezegd: ’Eer uw vader en uw moeder’, en: ’Wie vader of moeder beschimpt, moet het met de dood bekopen.’
11 Maar GIJ zegt: ’Indien een mens tot zijn vader of zijn moeder zegt: „Al wat ik heb waarmee ik u van dienst zou kunnen zijn, is korban (dat wil zeggen een aan God opgedragen gave)”’ —
12 dan laat GIJ hem niets meer voor zijn vader of zijn moeder doen,
13 en aldus maakt GIJ het woord van God krachteloos door UW overlevering, die GIJ hebt doorgegeven. En GIJ doet veel van dergelijke dingen.”
14 En na de schare weer tot zich te hebben geroepen, zei hij voorts tot hen: „Luistert allen naar mij en begrijpt de betekenis.
15 Niets wat van buiten af in de mens komt, kan hem verontreinigen, maar wat van de mens uitgaat, dat verontreinigt de mens.”
16 ——
17 Toen hij zich nu van de schare had verwijderd en een huis was binnengegaan, gingen zijn discipelen hem vragen stellen betreffende de illustratie.
18 Derhalve zei hij tot hen: „Hebt ook GIJ evenals zij geen begrip? Beseft GIJ niet dat al wat van buiten af in de mens komt, hem niet kan verontreinigen,
19 omdat het niet in [zijn] hart komt, maar in [zijn] ingewanden en vandaar in het riool verdwijnt?” Zo verklaarde hij alle voedsel rein.
20 Verder zei hij: „Wat van de mens uitgaat, dat verontreinigt de mens;
21 want van binnen uit, uit het hart der mensen, komen schadelijke overleggingen voort: hoererij, diefstal, moord,
22 overspel, hebzucht, goddeloosheden, bedrog, een losbandig gedrag, een afgunstig oog, lastering, hoogmoed, onredelijkheid.
23 Al deze goddeloze dingen komen van binnen uit en verontreinigen de mens.”
24 Toen stond hij op en ging vandaar naar het gebied van Ty̱rus en Si̱don. En hij ging een huis binnen en wilde niet dat iemand het te weten kwam. Toch kon hij niet onopgemerkt blijven;
25 maar onmiddellijk hoorde een vrouw wier dochtertje een onreine geest had, over hem, en zij kwam zich aan zijn voeten neerwerpen.
26 De vrouw was een Griekse, van Syro-Fenicische nationaliteit; en zij vroeg hem onophoudelijk de demon uit haar dochter uit te werpen.
27 Maar hij zei nu tot haar: „Laat eerst de kinderen verzadigd worden, want het is niet juist het brood van de kinderen te nemen en het de hondjes voor te werpen.”
28 Zij gaf hem echter ten antwoord: „Jawel, heer, en toch eten de hondjes onder de tafel van de kruimels van de kindertjes.”
29 Toen zei hij tot haar: „Omdat gij dit zegt, ga heen; de demon is van uw dochter uitgegaan.”
30 Zij dan ging weg naar haar huis en trof het jonge kind op bed aan en bevond dat de demon [van haar] was uitgegaan.
31 Toen hij nu weer uit het gebied van Ty̱rus terugkwam, ging hij door Si̱don naar de zee van Galile̱a, midden door het gebied van de Deka̱polis.
32 Hier bracht men een man bij hem die doof was en een spraakgebrek had, en zij verzochten hem dringend zijn hand op hem te leggen.
33 Hij dan nam hem apart, buiten de kring der schare, en stak zijn vingers in de oren van de man, en na gespuwd te hebben, raakte hij zijn tong aan.
34 En terwijl hij omhoogkeek naar de hemel, zuchtte hij diep en zei tot hem: „Effatha”, dat betekent: „Word geopend.”
35 Nu dan, zijn gehoor werd geopend en de band van zijn tong werd losgemaakt, en hij ging normaal spreken.
36 Daarop gelastte hij hun het aan niemand te vertellen; maar hoe meer hij het hun gelastte, des te meer verkondigden zij het.
37 Ja, zij stonden uitermate versteld en zeiden: „Hij heeft alles wél gedaan. Hij doet zelfs de doven horen en de stommen spreken.”
markus 8
8 Toen er in die dagen weer een grote schare bijeen was en zij niets te eten hadden, riep hij de discipelen bij zich en zei tot hen:
2 „Ik heb medelijden met de schare, want zij zijn nu al drie dagen bij mij gebleven en hebben niets te eten;
3 en als ik hen naar huis stuur zonder dat zij eerst gegeten hebben, zullen zij onderweg bezwijken. Sommigen van hen zijn namelijk van ver gekomen.”
4 Zijn discipelen antwoordden hem echter: „Waar zal iemand op zo’n afgelegen plaats als hier broden vandaan kunnen halen om deze mensen te verzadigen?”
5 Toch vroeg hij hun vervolgens: „Hoeveel broden hebt GIJ?” Zij zeiden: „Zeven.”
6 En hij gaf de schare de opdracht op de grond te gaan aanliggen, en hij nam de zeven broden, sprak een dankgebed uit en brak ze, waarna hij ze aan zijn discipelen gaf om ze uit te reiken, en zij reikten ze uit aan de schare.
7 Zij hadden ook nog wat visjes; en na er de zegen over uitgesproken te hebben, zei hij dat zij die ook moesten uitreiken.
8 Zo aten zij dan en werden verzadigd, en zij haalden de overgebleven brokken op, zeven proviandmanden vol.
9 Toch waren er ongeveer vierduizend [mannen]. Ten slotte zond hij hen weg.
10 Onmiddellijk daarna stapte hij met zijn discipelen in de boot en kwam in de landstreken van Dalmano̱e̱tha.
11 Hier kwamen de Farizeeën voor de dag en begonnen met hem te redetwisten, terwijl zij om hem op de proef te stellen, een teken uit de hemel van hem verlangden.
12 Hij dan zuchtte diep met zijn geest en zei: „Waarom verlangt dit geslacht een teken? Voorwaar, ik zeg: Aan dit geslacht zal geen teken worden gegeven.”
13 Daarmee verliet hij hen, stapte weer in de boot en begaf zich naar de andere oever.
14 Nu hadden zij vergeten broden mee te nemen, en zij hadden niets dan één brood bij zich in de boot.
15 Toen gaf hij hun een uitdrukkelijk bevel en zei: „Let op, past op voor het zuurdeeg van de Farizeeën en het zuurdeeg van Hero̱des.”
16 Zij dan gingen er onder elkaar over argumenteren dat zij geen broden hadden.
17 Hij merkte dit en zei tot hen: „Waarom argumenteert GIJ erover dat GIJ geen broden hebt? Hebt GIJ dan nog geen begrip en is de betekenis U nog niet duidelijk? Is UW hart afgestompt wat inzicht betreft?
18 ’Ofschoon GIJ ogen hebt, ziet GIJ niet; en ofschoon GIJ oren hebt, hoort GIJ niet?’ En herinnert GIJ U niet
19 hoeveel manden vol brokken GIJ hebt opgehaald toen ik de vijf broden voor de vijfduizend heb gebroken?” Zij zeiden tot hem: „Twaalf.”
20 „En hoeveel proviandmanden vol brokken GIJ hebt opgehaald toen ik de zeven voor de vierduizend heb gebroken?” En zij zeiden tot hem: „Zeven.”
21 Daarop zei hij tot hen: „Begrijpt GIJ de betekenis nog niet?”
22 Nu legden zij aan in Bethsa̱ïda. Daar bracht men een blinde bij hem met het dringende verzoek hem aan te raken.
23 En hij nam de blinde bij de hand, bracht hem buiten het dorp, en na op zijn ogen te hebben gespuwd, legde hij zijn handen op hem en vroeg hem toen: „Ziet gij iets?”
24 En de man keek op en zei nu: „Ik zie mensen, want ik neem [dingen] waar die op bomen lijken, maar ze lopen rond.”
25 Daarna legde hij zijn handen nog eens op de ogen van de man, en de man zag scherp, en hij was hersteld en zag alles duidelijk.
26 Daarop zond hij hem naar huis en zei: „Ga echter niet het dorp in.”
27 Jezus en zijn discipelen vertrokken nu naar de dorpen van Cesare̱a Fili̱ppi, en onderweg ging hij zijn discipelen vragen stellen en zei tot hen: „Wie zeggen de mensen dat ik ben?”
28 Zij zeiden tot hem: „Joha̱nnes de Doper, en anderen: Eli̱a, weer anderen: Een van de profeten.”
29 En hij stelde hun de vraag: „Wie zegt GIJ echter dat ik ben?” Pe̱trus gaf hem ten antwoord: „Gij zijt de Christus.”
30 Daarop gelastte hij hun streng met niemand over hem te spreken.
31 Ook begon hij hun te onderwijzen dat de Zoon des mensen veel lijden zou moeten ondergaan en door de oudere mannen en de overpriesters en de schriftgeleerden verworpen moest worden en gedood moest worden, en dat hij drie dagen later zou opstaan.
32 Ja, hij sprak dit woord vrijuit. Maar Pe̱trus nam hem terzijde en begon hem te bestraffen.
33 Zich omkerend, keek hij naar zijn discipelen en bestrafte Pe̱trus, en zei: „Ga achter mij, Sa̱tan, want gij denkt niet Gods gedachten, maar die der mensen.”
34 Nu riep hij de schare samen met zijn discipelen bij zich en zei tot hen: „Wil iemand achter mij komen, dan moet hij zichzelf verloochenen en zijn martelpaal opnemen en mij voortdurend volgen.
35 Want wie zijn ziel wil redden, zal ze verliezen; maar wie zijn ziel verliest ter wille van mij en het goede nieuws, zal ze redden.
36 Wat voor nut toch heeft het voor een mens als hij de gehele wereld wint en zijn ziel verbeurt?
37 Wat toch zou een mens geven in ruil voor zijn ziel?
38 Want wie zich in dit overspelige en zondige geslacht over mij en mijn woorden schaamt, over hem zal ook de Zoon des mensen zich schamen wanneer hij gekomen zal zijn in de heerlijkheid van zijn Vader met de heilige engelen.”
markus 9
9 Ook zei hij verder tot hen: „Voorwaar, ik zeg U: Onder hen die hier staan, zijn er sommigen die geenszins de dood zullen smaken voordat zij eerst het reeds in kracht gekomen koninkrijk Gods zien.”
2 Bijgevolg nam Jezus zes dagen later Pe̱trus en Jako̱bus en Joha̱nnes mee en bracht hen een hoge berg op, waar zij geheel alleen waren. En hij onderging voor hun ogen een transfiguratie,
3 en zijn bovenklederen werden blinkend, veel witter dan enige kledingreiniger op aarde ze wit zou kunnen maken.
4 Ook verscheen hun Eli̱a samen met Mo̱zes, en zij waren in gesprek met Jezus.
5 En Pe̱trus nam het woord en zei tot Jezus: „Rabbi, het is heel goed dat wij hier zijn, laten wij daarom drie tenten opslaan, één voor u en één voor Mo̱zes en één voor Eli̱a.”
6 Hij wist in feite niet wat hij antwoorden moest, want zij werden zeer bevreesd.
7 En er vormde zich een wolk, die hen overschaduwde, en er kwam een stem uit de wolk: „Dit is mijn Zoon, de geliefde; luistert naar hem.”
8 Plotseling echter keken zij rond en zagen niemand anders meer bij zich dan alleen Jezus.
9 Onder het afdalen van de berg beval hij hun uitdrukkelijk niet eerder aan iemand te vertellen wat zij hadden gezien, dan nadat de Zoon des mensen uit de doden was opgestaan.
10 En zij namen het woord ter harte, maar bespraken onder elkaar wat dit opstaan uit de doden betekende.
11 Vervolgens vroegen zij hem en zeiden: „Waarom zeggen de schriftgeleerden dat eerst Eli̱a moet komen?”
12 Hij zei tot hen: „Eli̱a komt inderdaad eerst en herstelt alle dingen; maar hoe kan er betreffende de Zoon des mensen geschreven staan dat hij veel lijden moet ondergaan en als van geen belang moet worden?
13 Maar ik zeg U dat Eli̱a werkelijk gekomen is, en zij hebben met hem gedaan al wat zij wilden, zoals er over hem geschreven staat.”
14 Toen zij nu bij de andere discipelen kwamen, bemerkten zij dat er een grote schare om hen heen stond, waaronder ook schriftgeleerden, die met hen redetwistten.
15 Maar zodra de gehele schare hem gewaar werd, waren zij ontsteld, en zij snelden naar hem toe en begroetten hem.
16 En hij vroeg hun: „Waarover redetwist GIJ met hen?”
17 En één uit de schare antwoordde hem: „Leraar, ik heb mijn zoon naar u toe gebracht omdat hij in de macht is van een stomme geest;
18 en waar deze hem ook aangrijpt, smakt hij hem tegen de grond, en [het kind] krijgt het schuim op de mond en knarsetandt en verliest zijn kracht. En ik heb uw discipelen gezegd hem uit te werpen, maar zij konden het niet.”
19 Hij gaf hun ten antwoord: „O ongelovig geslacht, hoe lang moet ik nog bij U blijven? Hoe lang moet ik U nog verdragen? Brengt hem bij mij.”
20 Zij dan brachten hem bij hem. Maar zodra de geest hem zag, deed hij [het kind] terstond stuiptrekkingen krijgen, en na op de grond te zijn gevallen, bleef het met het schuim op de mond [over de grond] rollen.
21 En hij vroeg zijn vader: „Hoe lang heeft hij dit al?” Hij zei: „Van zijn kinderjaren af;
22 en herhaaldelijk heeft hij hem al zowel in het vuur als in het water geworpen om hem om te brengen. Maar als gij iets kunt doen, heb dan medelijden met ons en help ons.”
23 Jezus zei tot hem: „Die uitdrukking: ’Als gij kunt’! Welnu, alle dingen zijn mogelijk voor wie geloof heeft.”
24 Onmiddellijk riep de vader van het jonge kind uit en zei: „Ik heb geloof! Kom mij te hulp waar ik in geloof te kort schiet!”
25 Toen Jezus nu bemerkte dat er een schare te hoop liep, bestrafte hij de onreine geest en zei tot hem: „Gij stomme en dove geest, ik beveel u, ga uit van hem en kom niet meer in hem.”
26 En na geschreeuwd te hebben, voer hij na vele stuiptrekkingen uit; en [het kind] werd als een dode, zodat de meesten van hen zeiden: „Hij is dood!”
27 Maar Jezus vatte hem bij de hand en richtte hem op, en hij ging staan.
28 Nadat hij nu een huis was binnengegaan, vroegen zijn discipelen hem voorts, toen zij alleen waren: „Waarom konden wij hem niet uitwerpen?”
29 En hij zei tot hen: „Dit soort kan door niets anders worden uitgeworpen dan door gebed.”
30 Vandaar vertrokken zij en vervolgden hun weg door Galile̱a, maar hij wilde niet dat iemand het te weten kwam.
31 Want hij onderwees zijn discipelen en zei tot hen: „De Zoon des mensen zal in de handen der mensen overgeleverd worden, en zij zullen hem doden, maar hoewel hij wordt gedood, zal hij drie dagen later opstaan.”
32 Zij begrepen echter niet wat hij zei en waren bevreesd hem ernaar te vragen.
33 En zij kwamen in Kape̱rnaüm. Toen hij nu in het huis was, stelde hij hun de vraag: „Waarover hebt GIJ onderweg geargumenteerd?”
34 Zij bleven zwijgen, want zij hadden er onderweg met elkaar over geargumenteerd wie groter was.
35 Daarom ging hij zitten en riep de twaalf en zei tot hen: „Als iemand de eerste wil zijn, moet hij de laatste van allen en de dienaar van allen zijn.”
36 En hij nam een jong kind, zette het in hun midden en sloeg zijn armen eromheen en zei tot hen:
37 „Al wie een van zulke jonge kinderen ontvangt op basis van mijn naam, ontvangt mij; en al wie mij ontvangt, ontvangt niet [alleen] mij, maar [ook] hem die mij heeft uitgezonden.”
38 Joha̱nnes zei tot hem: „Leraar, wij hebben iemand met gebruikmaking van uw naam demonen zien uitwerpen en wij hebben getracht het hem te beletten, omdat hij ons niet vergezelde.”
39 Maar Jezus zei: „Tracht niet het hem te beletten, want niemand die een krachtig werk zal doen op basis van mijn naam, zal mij vlug kunnen beschimpen;
40 want wie niet tegen ons is, is vóór ons.
41 Want al wie U een beker water te drinken geeft op grond van het feit dat GIJ Christus toebehoort, voorwaar, ik zeg U, zijn beloning zal hem geenszins ontgaan.
42 Maar al wie een van deze kleinen die geloven, tot struikelen brengt, het zou beter voor hem zijn dat hem een molensteen zoals door een ezel wordt rondgedraaid, om de hals werd gehangen en hij metterdaad in de zee werd geworpen.
43 Indien uw hand u ooit doet struikelen, hak ze af; het is beter voor u verminkt het leven binnen te gaan, dan met twee handen in Gehe̱nna terecht te komen, in het vuur dat niet uitgedoofd kan worden.
44 ——
45 En indien uw voet u doet struikelen, hak hem af; het is beter voor u kreupel het leven binnen te gaan, dan met twee voeten in Gehe̱nna geworpen te worden.
46 ——
47 En indien uw oog u doet struikelen, werp het weg; het is beter voor u met één oog het koninkrijk Gods binnen te gaan, dan met twee ogen in Gehe̱nna geworpen te worden,
48 waar hun made niet sterft en het vuur niet wordt uitgedoofd.
49 Want een ieder moet met vuur gezouten worden.
50 Zout is voortreffelijk; maar indien het zout ooit zijn kracht verliest, waarmee zult GIJ het dan smakelijk maken? Hebt zout in UZELF en houdt vrede onder elkaar.”
markus 10
10 Toen stond hij vandaar op en kwam aan de grenzen van Jude̱a en de overkant van de Jorda̱a̱n, en weer stroomden er scharen bij hem samen, en als naar gewoonte ging hij hen weer onderwijzen.
2 Er kwamen nu Farizeeën naar hem toe, die hem vervolgens, om hem op de proef te stellen, vroegen of het een man geoorloofd was zich van zijn vrouw te laten scheiden.
3 Hij gaf hun ten antwoord: „Wat heeft Mo̱zes U geboden?”
4 Zij zeiden: „Mo̱zes heeft toegestaan een certificaat van wegzending te schrijven en zich [van haar] te laten scheiden.”
5 Maar Jezus zei tot hen: „Met het oog op de hardheid van UW hart heeft hij dat gebod voor U opgetekend.
6 Maar van [het] begin der schepping af ’heeft Hij hen als man en als vrouw gemaakt.
7 Daarom zal een man zijn vader en moeder verlaten,
8 en de twee zullen één vlees zijn’; zodat zij niet langer twee, maar één vlees zijn.
9 Wat God derhalve onder één juk heeft samengebracht, brenge geen mens vaneen.”
10 Toen zij weer in het huis waren, vroegen de discipelen hem voorts daarover.
11 En hij zei tot hen: „Al wie zich van zijn vrouw laat scheiden en een ander trouwt, pleegt overspel jegens haar,
12 en indien een vrouw, nadat zij zich van haar man heeft laten scheiden, ooit een ander trouwt, pleegt zij overspel.”
13 Nu kwamen de mensen jonge kinderen bij hem brengen, opdat hij hen zou aanraken; maar de discipelen berispten hen.
14 Toen Jezus dit zag, werd hij verontwaardigd en zei tot hen: „Laat de jonge kinderen bij mij komen; tracht niet hen tegen te houden, want aan hen die zijn zoals zij, behoort het koninkrijk Gods toe.
15 Voorwaar, ik zeg U: Wie het koninkrijk Gods niet ontvangt als een jong kind, zal er geenszins binnengaan.”
16 En hij nam de kinderen in zijn armen en ging hen zegenen, terwijl hij zijn handen op hen legde.
17 En toen hij zich weer op weg begaf, kwam er iemand toegesneld die voor hem op de knieën viel en hem de vraag stelde: „Goede Leraar, wat moet ik doen om eeuwig leven te beërven?”
18 Jezus zei tot hem: „Waarom noemt gij mij goed? Niemand is goed, behalve één, God.
19 Gij kent de geboden: ’Moord niet, Pleeg geen overspel, Steel niet, Leg geen vals getuigenis af, Doe niet te kort, Eer uw vader en moeder’.”
20 De man zei tot hem: „Leraar, dat alles heb ik van mijn jeugd af in acht genomen.”
21 Jezus keek hem aan en koesterde liefde voor hem en zei tot hem: „Eén ding ontbreekt u: Ga, verkoop wat gij hebt en geef aan de armen, en gij zult een schat in de hemel hebben, en kom, wees mijn volgeling.”
22 Maar dit woord maakte hem verdrietig en hij ging bedroefd heen, want hij had vele bezittingen.
23 Na om zich heen gekeken te hebben, zei Jezus tot zijn discipelen: „Hoe moeilijk zal het zijn voor hen die geld hebben, het koninkrijk Gods binnen te gaan!”
24 Zijn woorden deden de discipelen echter verbaasd staan. Jezus nam opnieuw het woord en zei tot hen: „Kinderen, hoe moeilijk is het toch, het koninkrijk Gods binnen te gaan!
25 Voor een kameel is het gemakkelijker door het oog van een naald te gaan dan voor een rijke het koninkrijk Gods binnen te gaan.”
26 Toen stonden zij nog meer versteld en zeiden tot hem: „Wie kan er dan eigenlijk worden gered?”
27 Jezus keek hen recht aan en zei: „Bij mensen is het onmogelijk, maar niet bij God, want bij God zijn alle dingen mogelijk.”
28 Pe̱trus begon tot hem te zeggen: „Zie! Wij hebben alles verlaten en zijn u gevolgd.”
29 Jezus zei: „Voorwaar, ik zeg ulieden: Niemand heeft huis of broers of zusters of moeder of vader of kinderen of velden ter wille van mij en ter wille van het goede nieuws verlaten,
30 die niet nu, in deze tijdsperiode, honderdvoudig zal ontvangen, huizen en broers en zusters en moeders en kinderen en velden, mét vervolgingen, en in het komende samenstel van dingen eeuwig leven.
31 Maar velen die de eersten zijn, zullen de laatsten zijn, en de laatsten de eersten.”
32 Zij trokken nu voort op de weg die naar Jeru̱zalem opgaat, en Jezus ging voor hen uit, en zij stonden verbaasd; maar zij die volgden, werden bevreesd. Wederom nam hij de twaalf terzijde en begon hun te vertellen wat hem allemaal zou overkomen:
33 „Wij trekken nu op naar Jeru̱zalem, en de Zoon des mensen zal aan de overpriesters en de schriftgeleerden worden overgeleverd, en zij zullen hem ter dood veroordelen en aan [mensen uit] de natiën overleveren,
34 en zij zullen de spot met hem drijven en hem bespuwen en geselen en doden, maar drie dagen later zal hij opstaan.”
35 En Jako̱bus en Joha̱nnes, de twee zonen van Zebede̱üs, kwamen naar hem toe en zeiden tot hem: „Leraar, wij willen dat gij voor ons doet wat wij u ook vragen.”
36 Hij zei tot hen: „Wat wilt GIJ dat ik voor U doe?”
37 Zij zeiden tot hem: „Geef ons, dat wij in uw heerlijkheid de een aan uw rechter- en de ander aan uw linkerhand mogen zitten.”
38 Maar Jezus zei tot hen: „GIJ weet niet wat GIJ vraagt. Kunt GIJ de beker drinken die ik drink, of gedoopt worden met de doop waarmee ik word gedoopt?”
39 Zij zeiden tot hem: „Ja, dat kunnen wij.” Daarop zei Jezus tot hen: „De beker die ik drink, zult GIJ drinken, en met de doop waarmee ik word gedoopt, zult GIJ worden gedoopt.
40 Maar dit zitten aan mijn rechter- of aan mijn linkerhand staat niet aan mij te geven, doch behoort aan hen toe voor wie het is bereid.”
41 Toen nu de tien anderen dit hoorden, begonnen zij verontwaardigd op Jako̱bus en Joha̱nnes te worden.
42 Na hen bij zich te hebben geroepen, zei Jezus echter tot hen: „GIJ weet dat zij die, naar het zich laat aanzien, over de natiën regeren, over hen heersen en hun groten autoriteit over hen oefenen.
43 Zo is het onder U niet; maar wie onder U groot wil worden, moet UW dienaar zijn,
44 en wie onder U de eerste wil zijn, moet de slaaf van allen zijn.
45 Want ook de Zoon des mensen is niet gekomen om gediend te worden, maar om te dienen en zijn ziel te geven als een losprijs in ruil voor velen.”
46 En zij kwamen in Je̱richo. Maar toen hij met zijn discipelen en een aanzienlijke schare uit Je̱richo wegging, zat Bartime̱üs (de zoon van Time̱üs), een blinde bedelaar, langs de weg.
47 Toen hij hoorde dat het Jezus de Nazarener was, begon hij te schreeuwen en te zeggen: „Zoon van Da̱vid, Jezus, wees mij barmhartig!”
48 Hierop legden velen hem bars het zwijgen op; maar hij bleef des te meer schreeuwen: „Zoon van Da̱vid, wees mij barmhartig!”
49 Jezus bleef daarom staan en zei: „Roept hem.” En zij riepen de blinde en zeiden tot hem: „Schep moed, sta op, hij roept u.”
50 Hij wierp zijn bovenkleed af, sprong overeind en ging naar Jezus toe.
51 En Jezus gaf hem ten antwoord: „Wat wilt gij dat ik voor u doe?” De blinde zei tot hem: „Rabboni, maak dat ik weer kan zien.”
52 En Jezus zei tot hem: „Ga, uw geloof heeft u beter gemaakt.” En onmiddellijk kon hij weer zien, waarna hij hem op de weg volgde.
markus 11
11 Toen zij nu dicht bij Jeru̱zalem kwamen, bij Bethfa̱gé en Betha̱nië aan de Olijfberg, zond hij twee van zijn discipelen uit
2 en zei tot hen: „Gaat het dorp in dat GIJ vóór U ziet, en zodra GIJ er binnenkomt, zult GIJ een vastgebonden veulen vinden, waarop nog geen mens heeft gezeten; maakt het los en brengt het mee.
3 En als iemand tot U zegt: ’Waarom doet GIJ dit?’, zegt dan: ’De Heer heeft het nodig en zal het terstond weer hierheen terugsturen.’”
4 Zij dan gingen heen en vonden het veulen bij de deur vastgebonden, buiten aan de zijstraat, en zij maakten het los.
5 Maar sommigen van hen die daar stonden, zeiden toen tot hen: „Wat doet GIJ, dat GIJ het veulen losmaakt?”
6 Zij zeiden tot hen wat Jezus had gezegd; en zij lieten hen gaan.
7 En zij brachten het veulen bij Jezus en legden er hun bovenklederen overheen, en hij ging erop zitten.
8 Ook spreidden velen hun bovenklederen uit op de weg, maar anderen kapten gebladerte uit de velden.
9 En die vooropgingen en die volgden, bleven uitroepen: „Red toch! Gezegend is hij die komt in Jehovah’s naam!
10 Gezegend is het komende koninkrijk van onze vader Da̱vid! Red toch in de hoogste hoogten!”
11 En hij ging Jeru̱zalem binnen, de tempel in; en na alles in ogenschouw te hebben genomen, ging hij, daar het al laat was, met de twaalf [de stad] uit naar Betha̱nië.
12 Toen zij de volgende dag uit Betha̱nië waren gegaan, kreeg hij honger.
13 En uit de verte werd hij een vijgenboom gewaar die bladeren had, en hij ging ernaartoe om te zien of hij er misschien iets aan zou vinden. Maar toen hij erbij kwam, vond hij niets dan bladeren, want het was niet de tijd van de vijgen.
14 Daarom nam hij het woord en zei ertegen: „Laat niemand in eeuwigheid meer enige vrucht van u eten.” En zijn discipelen hoorden het.
15 Nu kwamen zij te Jeru̱zalem. Daar ging hij de tempel binnen en begon hen die in de tempel verkochten en kochten eruit te werpen, en hij keerde de tafels van de geldwisselaars en de banken van de duivenverkopers om;
16 en hij liet niet toe dat iemand een gebruiksvoorwerp door de tempel droeg,
17 maar hij bleef leren en zeggen: „Staat er niet geschreven: ’Mijn huis zal een huis van gebed voor alle natiën worden genoemd’? Maar GIJ hebt het tot een rovershol gemaakt.”
18 En de overpriesters en de schriftgeleerden hoorden het en zochten toen naar een manier om hem om te brengen; zij vreesden hem namelijk, omdat de gehele schare voortdurend versteld stond van zijn onderwijs.
19 En wanneer het laat op de dag werd, gingen zij de stad weer uit.
20 Maar toen zij ’s morgens vroeg voorbijkwamen, zagen zij dat de vijgenboom reeds van de wortels af verdord was.
21 Daarom zei Pe̱trus, die het zich herinnerde, tot hem: „Rabbi, zie! de vijgenboom die gij hebt vervloekt, is verdord.”
22 En Jezus gaf hun ten antwoord: „Hebt geloof in God.
23 Voorwaar, ik zeg U, dat wie tot deze berg zegt: ’Word opgeheven en in de zee geworpen’, en niet twijfelt in zijn hart, maar geloof heeft dat wat hij zegt, zal gebeuren, het hem ten deel zal vallen.
24 Daarom zeg ik U: Hebt bij alle dingen waarom GIJ bidt en vraagt, geloof dat GIJ ze feitelijk reeds hebt ontvangen, en GIJ zult ze hebben.
25 En wanneer GIJ staat te bidden, vergeeft dan al wat GIJ tegen iemand hebt; opdat ook UW Vader, die in de hemelen is, U UW overtredingen moge vergeven.”
26 ——
27 En zij kwamen wederom te Jeru̱zalem. En terwijl hij in de tempel wandelde, kwamen de overpriesters en de schriftgeleerden en de oudere mannen naar hem toe
28 en zeiden toen tot hem: „Krachtens welke autoriteit doet gij deze dingen? Of wie heeft u die autoriteit gegeven om deze dingen te doen?”
29 Jezus zei tot hen: „Ik zal U één vraag stellen. Antwoordt mij daarop, en ik zal U ook zeggen krachtens welke autoriteit ik deze dingen doe.
30 Was de doop door Joha̱nnes uit de hemel of uit de mensen? Antwoordt mij.”
31 Zij dan gingen onder elkaar overleggen en zeiden: „Als wij zeggen: ’Uit de hemel’, dan zal hij zeggen: ’Waarom hebt GIJ hem dan niet geloofd?’
32 Maar durven wij te zeggen: ’Uit de mensen’?” — Zij vreesden de schare, want die hielden het er allen voor dat Joha̱nnes werkelijk een profeet was geweest.
33 Zij gaven Jezus daarom ten antwoord: „Wij weten het niet.” En Jezus zei tot hen: „Dan zeg ik U evenmin krachtens welke autoriteit ik deze dingen doe.”
markus 12
12 Ook begon hij door middel van illustraties tot hen te spreken: „Een mens plantte een wijngaard en zette er een omheining omheen en groef een kuip voor de wijnpers en richtte een toren op, en hij verhuurde hem aan wijngaardeniers en reisde naar het buitenland.
2 Op de vastgestelde tijd nu zond hij een slaaf naar de wijngaardeniers om wat van de vruchten van de wijngaard van de wijngaardeniers in ontvangst te nemen.
3 Maar zij grepen hem, ranselden hem af en stuurden hem met lege handen weg.
4 En wederom zond hij een andere slaaf naar hen toe; en die sloegen zij op zijn hoofd en deden hem oneer aan.
5 En hij zond weer een ander, en die doodden zij; en vele anderen, van wie zij er sommigen afranselden en sommigen doodden.
6 Nu had hij alleen nog een geliefde zoon. Die zond hij als laatste naar hen toe en zei: ’Voor mijn zoon zullen zij achting hebben.’
7 Maar die wijngaardeniers zeiden onder elkaar: ’Dit is de erfgenaam. Komt, laten wij hem doden, en de erfenis zal van ons zijn.’
8 Derhalve grepen zij hem en doodden hem en wierpen hem buiten de wijngaard.
9 Wat zal de eigenaar van de wijngaard doen? Hij zal komen en de wijngaardeniers ombrengen, en hij zal de wijngaard aan anderen geven.
10 Hebt GIJ deze schriftplaats nog nooit gelezen: ’De steen die de bouwlieden hebben verworpen, is juist de hoofdhoeksteen geworden.
11 Vanwege Jehovah is dit geschied, en het is wonderbaarlijk in onze ogen’?”
12 Toen zochten zij naar een manier om hem te grijpen, maar zij vreesden de schare; zij bemerkten namelijk dat hij de illustratie met het oog op hen gesproken had. Daarom lieten zij hem met rust en gingen weg.
13 Vervolgens zonden zij enkelen van de Farizeeën en van de partijgangers van Hero̱des naar hem toe om hem op zijn woorden te vangen.
14 Toen dezen bij hem kwamen, zeiden zij: „Leraar, wij weten dat gij waarachtig zijt en dat gij u aan niemand stoort, want gij ziet de uiterlijke verschijning der mensen niet aan, maar onderwijst de weg van God in overeenstemming met de waarheid: Is het geoorloofd caesar hoofdgeld te betalen of niet?
15 Zullen wij betalen, of zullen wij niet betalen?” Daar hij hun huichelarij doorzag, zei hij tot hen: „Waarom stelt GIJ mij op de proef? Brengt mij een denarius, zodat ik [die] kan bekijken.”
16 Zij brachten er een. En hij zei tot hen: „Wiens beeld en opschrift is dit?” Zij zeiden tot hem: „Van caesar.”
17 Daarop zei Jezus: „Betaalt caesar terug wat van caesar, maar God wat van God is.” En zij gingen zich over hem verwonderen.
18 Nu kwamen er Sadduceeën naar hem toe, die zeggen dat er geen opstanding is, en zij stelden hem de vraag:
19 „Leraar, Mo̱zes heeft ons geschreven dat als iemands broer sterft en een vrouw achterlaat maar geen kind nalaat, zijn broer de vrouw dient te nemen en nageslacht voor zijn broer bij haar dient te verwekken.
20 Er waren zeven broers; en de eerste nam een vrouw, maar liet toen hij stierf geen nageslacht na.
21 En de tweede nam haar, maar stierf zonder nageslacht na te laten; en de derde evenzo.
22 En de zeven lieten geen enkel nageslacht na. Het laatst van allen stierf ook de vrouw.
23 Wie van hen zal haar in de opstanding tot vrouw krijgen? Want de zeven hebben haar tot vrouw gehad.”
24 Jezus zei tot hen: „Is UW vergissing niet hierin gelegen, dat GIJ noch de Schriften noch de kracht Gods kent?
25 Want wanneer zij uit de doden opstaan, huwen de mannen niet noch worden de vrouwen ten huwelijk gegeven, maar zij zijn als engelen in de hemelen.
26 Maar wat de doden betreft, dat zij worden opgewekt, hebt GIJ niet in het boek van Mo̱zes gelezen, in het bericht over het doornbos, hoe God tot hem zei: ’Ik ben de God van A̱braham en [de] God van I̱saäk en [de] God van Ja̱kob’?
27 Hij is geen God van de doden, maar van de levenden. GIJ vergist U zeer.”
28 Een der schriftgeleerden nu, die naderbij was gekomen en hen had horen redetwisten, en die wist dat hij hun op een voortreffelijke wijze had geantwoord, vroeg hem: „Wat is het allereerste gebod?”
29 Jezus antwoordde: „Het eerste is: ’Hoor, o I̱sraël, Jehovah, onze God, is één Jehovah,
30 en gij moet Jehovah, uw God, liefhebben met geheel uw hart en met geheel uw ziel en met geheel uw verstand en met geheel uw kracht.’
31 Het tweede is dit: ’Gij moet uw naaste liefhebben als uzelf.’ Er is geen ander gebod groter dan deze.”
32 De schriftgeleerde zei tot hem: „Leraar, gij hebt in overeenstemming met de waarheid goed gezegd: ’Hij is Eén, en er is geen ander dan Hij’;
33 en dit liefhebben van hem met geheel zijn hart en met geheel zijn verstand en met geheel zijn kracht en dit liefhebben van zijn naaste als zichzelf is veel meer waard dan alle volledige brandoffers en slachtoffers.”
34 Hierop zei Jezus, die onderscheidde dat hij verstandig had geantwoord, tot hem: „Gij zijt niet ver van het koninkrijk Gods.” Maar niemand had meer de moed hem nog iets te vragen.
35 Toen Jezus echter het woord nam, zei hij, tijdens zijn onderwijs in de tempel: „Hoe kunnen de schriftgeleerden zeggen dat de Christus Da̱vids zoon is?
36 Da̱vid zelf heeft door de heilige geest gezegd: ’Jehovah heeft tot mijn Heer gezegd: „Zit aan mijn rechterhand totdat ik uw vijanden onder uw voeten stel.”’
37 Da̱vid zelf noemt hem ’Heer’, maar hoe komt het dan dat hij zijn zoon is?” En de grote schare luisterde met genoegen naar hem.
38 En in zijn onderwijs zei hij vervolgens: „Past op voor de schriftgeleerden, die in lange gewaden willen rondlopen en begroetingen op de marktplaatsen begeren,
39 alsook de voorste zitplaatsen in de synagogen en de voornaamste plaatsen bij de avondmaaltijden.
40 Zij zijn het die de huizen der weduwen verslinden en voor de schijn lange gebeden uitspreken; dezen zullen een zwaarder oordeel ontvangen.”
41 En hij ging zo zitten dat hij het gezicht op de schatkisten had en keek toe hoe de schare geld in de schatkisten wierp; en vele rijken wierpen er vele geldstukken in.
42 Toen kwam er een arme weduwe, die er twee kleine geldstukken in wierp, welke zeer weinig waarde hebben.
43 Hierop riep hij zijn discipelen bij zich en zei tot hen: „Voorwaar, ik zeg U dat deze arme weduwe er meer in heeft geworpen dan allen die geld in de schatkisten hebben geworpen;
44 want zij hebben er allen van wat zij over hadden, in geworpen, maar zij heeft er van haar gebrek alles in geworpen wat zij had, haar hele levensonderhoud.”
markus 13
13 Terwijl hij de tempel uitging, zei een van zijn discipelen tot hem: „Leraar, zie toch eens, wat een stenen en wat een gebouwen!”
2 Jezus zei echter tot hem: „Ziet gij deze grote gebouwen? Hier zal geenszins een steen op de andere worden gelaten die niet afgebroken zal worden.”
3 En toen hij op de Olijfberg zat, met het gezicht op de tempel, vroegen Pe̱trus en Jako̱bus en Joha̱nnes en Andre̱as hem, terwijl er verder niemand bij was:
4 „Zeg ons: Wanneer zullen deze dingen zijn, en wat zal het teken zijn wanneer al deze dingen tot een besluit zullen komen?”
5 Jezus dan begon tot hen te zeggen: „Past op dat niemand U misleidt.
6 Velen zullen komen op basis van mijn naam en zeggen: ’Ik ben het’, en zij zullen velen misleiden.
7 Wanneer GIJ bovendien van oorlogen en berichten van oorlogen hoort, wordt dan niet verschrikt;[deze dingen] moeten geschieden, maar het einde is er nog niet.
8 Want natie zal tegen natie opstaan en koninkrijk tegen koninkrijk, er zullen in de ene plaats na de andere aardbevingen zijn [en] er zullen voedseltekorten zijn. Deze dingen zijn een begin van weeën der benauwdheid.
9 Ziet GIJ echter toe op UZELF; men zal U aan plaatselijke rechtbanken overleveren, en GIJ zult in synagogen worden geslagen en voor bestuurders en koningen terechtstaan ter wille van mij, tot een getuigenis voor hen.
10 Ook moet eerst in alle natiën het goede nieuws worden gepredikt.
11 Wanneer men U echter wegvoert om U over te leveren, maakt U dan niet tevoren bezorgd over wat GIJ zult spreken, maar spreekt datgene wat U in dat uur gegeven wordt, want niet GIJ zijt het die spreekt, maar de heilige geest.
12 Voorts zal de ene broer de andere ter dood overleveren, en een vader een kind, en kinderen zullen tegen de ouders opstaan en hen ter dood laten brengen;
13 en GIJ zult ter wille van mijn naam voorwerpen van haat zijn voor alle mensen. Maar wie tot het einde heeft volhard, die zal gered worden.
14 Wanneer GIJ echter het walgelijke ding dat verwoesting veroorzaakt, ziet staan waar het niet behoort (de lezer gebruike onderscheidingsvermogen), laten dan zij die in Jude̱a zijn, naar de bergen vluchten.
15 Laat de man die zich op het dak bevindt, niet naar beneden komen, noch naar binnen gaan om iets uit zijn huis te halen;
16 en laat de man die op het veld is, niet terugkeren tot de dingen die hij heeft achtergelaten, om zijn bovenkleed op te halen.
17 Wee de zwangere vrouwen en hen die een klein kind zogen in die dagen!
18 Blijft bidden dat het niet in de wintertijd geschiedt;
19 want die dagen zullen [dagen van] een verdrukking zijn zoals er sedert [het] begin der schepping, welke God heeft geschapen, tot op die tijd niet is voorgekomen en niet meer zal voorkomen.
20 Indien Jehovah de dagen trouwens niet had verkort, zou geen vlees worden gered. Maar ter wille van de uitverkorenen, die hij heeft uitverkoren, heeft hij de dagen verkort.
21 Wanneer dan bovendien iemand tot U zegt: ’Ziet! Hier is de Christus’, ’Ziet! Daar is hij’, gelooft [het] niet.
22 Want er zullen valse christussen en valse profeten opstaan, die tekenen en wonderen zullen doen ten einde, indien mogelijk, de uitverkorenen op een dwaalspoor te brengen.
23 Weest dus op UW hoede; ik heb U alles van tevoren gezegd.
24 Maar in die dagen, na die verdrukking, zal de zon worden verduisterd, en de maan zal haar licht niet geven,
25 en de sterren zullen uit de hemel vallen, en de krachten die in de hemelen zijn, zullen worden geschokt.
26 En dan zullen zij de Zoon des mensen zien komen in wolken, met grote kracht en heerlijkheid.
27 En dan zal hij de engelen uitzenden en zijn uitverkorenen bijeenvergaderen van de vier windstreken, van het uiteinde der aarde tot het uiteinde des hemels.
28 Leert nu van de vijgenboom deze illustratie: Zodra zijn jonge tak zacht wordt en in het blad schiet, weet GIJ dat de zomer nabij is.
29 Zo ook GIJ, wanneer GIJ deze dingen ziet gebeuren, weet dan dat hij nabij is, voor de deur.
30 Voorwaar, ik zeg U dat dit geslacht geenszins zal voorbijgaan voordat al deze dingen geschieden.
31 Hemel en aarde zullen voorbijgaan, maar mijn woorden zullen niet voorbijgaan.
32 Van die dag of het uur weet niemand iets af, noch de engelen in de hemel, noch de Zoon, dan de Vader.
33 Blijft toezien, blijft wakker, want GIJ weet niet wanneer de bestemde tijd is.
34 Het is als met een mens die, toen hij naar het buitenland reisde, zijn huis verliet en aan zijn slaven volmacht gaf, aan een ieder zijn werk, en de deurwachter gebood waakzaam te zijn.
35 Waakt daarom voortdurend, want GIJ weet niet wanneer de meester van het huis komt, laat op de dag of te middernacht of bij het hanengekraai of vroeg in de morgen;
36 opdat hij, wanneer hij plotseling komt, U niet slapend vindt.
37 Wat ik echter tot U zeg, zeg ik tot allen: Waakt voortdurend.”
markus 14
14 Twee dagen later nu was het Pascha en [het feest van] de ongezuurde broden. En de overpriesters en de schriftgeleerden zochten hoe zij hem door een listig plan zouden kunnen grijpen en doden;
2 want zij zeiden herhaaldelijk: „Niet op het feest; er mocht anders eens opschudding ontstaan onder het volk.”
3 En terwijl hij te Betha̱nië in het huis van Si̱mon de melaatse was [en] aan de maaltijd aanlag, kwam er een vrouw met een albasten [flacon] vol welriekende olie, echte [en] zeer kostbare nardus. Na de albasten [flacon] te hebben opengebroken, goot zij [de olie] over zijn hoofd.
4 Sommigen toonden zich er verontwaardigd over en zeiden onder elkaar: „Waarom is deze verkwisting van de welriekende olie geschied?
5 Want deze welriekende olie had voor meer dan driehonderd denarii verkocht en aan de armen gegeven kunnen worden!” En zij waren zeer misnoegd over haar.
6 Maar Jezus zei: „Laat haar begaan. Waarom tracht GIJ haar lastig te vallen? Zij heeft een voortreffelijke daad jegens mij verricht.
7 Want de armen hebt GIJ altijd bij U en GIJ kunt hun altijd goeddoen, wanneer GIJ maar wilt, maar mij hebt GIJ niet altijd.
8 Zij heeft gedaan wat zij kon; zij heeft het bij voorbaat op zich genomen welriekende olie op mijn lichaam te doen met het oog op de begrafenis.
9 Voorwaar, ik zeg U: Overal waar het goede nieuws in de gehele wereld wordt gepredikt, zal tevens ter gedachtenis aan deze vrouw worden verteld wat zij heeft gedaan.”
10 En Ju̱das Iska̱riot, één van de twaalf, ging heen naar de overpriesters om hem aan hen te verraden.
11 Dezen verheugden zich toen zij dat hoorden en beloofden hem zilvergeld te geven. Hij zocht nu dus naar een gunstige gelegenheid om hem te verraden.
12 Op de eerste dag der ongezuurde broden nu, waarop men gewoon was het Pascha[-offerdier] te slachten, zeiden zijn discipelen tot hem: „Waar wilt gij dat wij de toebereidselen gaan maken zodat gij het Pascha kunt eten?”
13 Hij zond daarop twee van zijn discipelen uit en zei tot hen: „Gaat de stad in, en er zal U een mens tegemoet komen die een aardewerken vat met water draagt. Volgt hem,
14 en waar hij ook naar binnen gaat, moet GIJ tot de heer des huizes zeggen: ’De Leraar zegt: „Waar is het logeervertrek voor mij, waar ik met mijn discipelen het Pascha kan eten?”’
15 En hij zal U een grote bovenkamer laten zien, die ingericht en gereed is; en bereidt het daar voor ons.”
16 Hierop gingen de discipelen heen, en zij kwamen in de stad en vonden het precies zoals hij hun had gezegd; en zij bereidden het Pascha.
17 Nadat de avond was gevallen, kwam hij met de twaalf.
18 En terwijl zij aan tafel aanlagen en aten, zei Jezus: „Voorwaar, ik zeg U: Een van U, die met mij eet, zal mij verraden.”
19 Zij begonnen bedroefd te worden en de een na de ander tot hem te zeggen: „Ik ben het toch niet?”
20 Hij zei tot hen: „Het is één van de twaalf, die met mij in de gemeenschappelijke schaal doopt.
21 De Zoon des mensen gaat weliswaar heen, zoals er over hem staat geschreven, maar wee de mens door bemiddeling van wie de Zoon des mensen wordt verraden! Het zou voor die mens beter zijn geweest als hij niet geboren was.”
22 En terwijl zij verder aten, nam hij een brood, sprak de zegen uit, brak het en gaf het aan hen, en zei: „Neemt het, dit betekent mijn lichaam.”
23 Daarna nam hij een beker, sprak een dankgebed uit en gaf die aan hen, en zij dronken er allen uit.
24 En hij zei tot hen: „Dit betekent mijn ’bloed van het verbond’, dat ten behoeve van velen vergoten zal worden.
25 Voorwaar, ik zeg U: Ik zal geenszins meer iets van het product van de wijnstok drinken tot op die dag waarop ik het nieuw zal drinken in het koninkrijk Gods.”
26 Ten slotte gingen zij, na het zingen van lofzangen, naar buiten naar de Olijfberg.
27 En Jezus zei tot hen: „GIJ zult allen tot struikelen worden gebracht, want er staat geschreven: ’Ik zal de herder slaan, en de schapen zullen verstrooid worden.’
28 Maar nadat ik zal zijn opgewekt, zal ik U voorgaan naar Galile̱a.”
29 Pe̱trus zei echter tot hem: „Ook al worden alle anderen tot struikelen gebracht, ik toch niet.”
30 Daarop zei Jezus tot hem: „Voorwaar, ik zeg u: Nog heden, ja, deze nacht, voordat een haan tweemaal kraait, zult juist gij mij driemaal verloochenen.”
31 Maar hij zei toen ten overvloede: „Al moet ik met u sterven, ik zal u geenszins verloochenen.” Ook alle anderen zeiden nu hetzelfde.
32 Toen kwamen zij bij een plek Gethse̱mané genaamd, en hij zei tot zijn discipelen: „Gaat hier zitten, terwijl ik bid.”
33 En hij nam Pe̱trus en Jako̱bus en Joha̱nnes met zich mee, en hij begon ontsteld en zeer verontrust te worden.
34 En hij zei tot hen: „Mijn ziel is diepbedroefd, ja, tot de dood toe. Blijft hier en waakt.”
35 En nadat hij een eindje verder was gegaan, viel hij voorts op de grond en bad of, indien mogelijk, het uur aan hem mocht voorbijgaan.
36 En hij zei vervolgens: „Abba, Vader, voor u zijn alle dingen mogelijk; neem deze beker van mij weg. Doch niet wat ik wil, maar wat gij wilt.”
37 En hij kwam en vond hen slapend, en hij zei tot Pe̱trus: „Si̱mon, slaapt gij? Hadt gij niet de kracht om één uur te waken?
38 Waakt en bidt voortdurend, opdat GIJ niet in verzoeking komt. De geest is natuurlijk bereidwillig, maar het vlees is zwak.”
39 En hij ging wederom heen en bad, terwijl hij hetzelfde woord zei.
40 En wederom kwam hij en vond hen slapend, want hun ogen waren zwaar, en daarom wisten zij niet wat zij hem moesten antwoorden.
41 En hij kwam voor de derde maal en zei tot hen: „Op een tijd als deze slaapt GIJ en neemt GIJ rust! Het is genoeg! Het uur is gekomen! Ziet! De Zoon des mensen wordt door verraad in de handen van zondaars overgeleverd.
42 Staat op, laten wij gaan. Ziet! Mijn verrader is nabij gekomen.”
43 En onmiddellijk, terwijl hij nog sprak, kwam Ju̱das eraan, één van de twaalf, en met hem een schare met zwaarden en knuppels, gestuurd door de overpriesters en de schriftgeleerden en de oudere mannen.
44 Zijn verrader nu had hun een afgesproken teken gegeven door te zeggen: „Degene die ik kus, die is het; neemt hem in hechtenis en voert hem veilig weg.”
45 En recht op hem afgaand, trad hij op hem toe en zei: „Rabbi!”, en kuste hem zeer teder.
46 Zij dan sloegen de hand aan hem en namen hem in hechtenis.
47 Maar iemand van degenen die erbij stonden, trok zijn zwaard en sloeg de slaaf van de hogepriester en hieuw hem het oor af.
48 Doch Jezus gaf hun ten antwoord: „Zijt GIJ met zwaarden en knuppels als tegen een rover uitgetrokken, om mij gevangen te nemen?
49 Dag aan dag was ik bij U in de tempel, terwijl ik onderwees, en toch hebt GIJ mij niet in hechtenis genomen. Niettemin geschiedt dit opdat de Schriften in vervulling gaan.”
50 En zij lieten hem allen in de steek en vluchtten.
51 Maar een zekere jonge man, die een fijn linnen kleed over zijn naakte [lichaam] droeg, volgde hem voorts van nabij; en zij trachtten hem te grijpen,
52 maar hij liet zijn linnen kleed achter en ontsnapte naakt.
53 Nu voerden zij Jezus weg naar de hogepriester, en alle overpriesters en de oudere mannen en de schriftgeleerden kwamen bijeen.
54 Maar Pe̱trus volgde hem op een flinke afstand tot op de binnenplaats van de hogepriester; en hij zat zich samen met de huisbedienden te warmen bij een helder vuur.
55 Ondertussen zochten de overpriesters en het hele Sa̱nhedrin naar een getuigenis tegen Jezus om hem ter dood te kunnen brengen, maar zij vonden er geen.
56 Wel legden velen een vals getuigenis tegen hem af, maar hun getuigenissen stemden niet overeen.
57 Ook stonden er enigen op die een vals getuigenis tegen hem aflegden door te zeggen:
58 „Wij hebben hem horen zeggen: ’Ik zal deze tempel, die met handen werd gemaakt, afbreken en in drie dagen een andere bouwen, die niet met handen is gemaakt.’”
59 Maar ook daarin stemde hun getuigenis niet overeen.
60 Ten slotte stond de hogepriester in hun midden op en ondervroeg Jezus en zei: „Geeft gij niets ten antwoord? Wat getuigen dezen tegen u?”
61 Maar hij bleef zwijgen en gaf in het geheel geen antwoord. Nu ondervroeg de hogepriester hem opnieuw en zei tot hem: „Zijt gij de Christus, de Zoon van de Gezegende?”
62 Toen zei Jezus: „Ik ben het; en gijlieden zult de Zoon des mensen zien zitten aan de rechterhand der kracht en [hem] zien komen met de wolken des hemels.”
63 Toen scheurde de hogepriester zijn onderklederen en zei: „Waartoe hebben wij nog getuigen nodig?
64 GIJ hebt de lastering gehoord. Wat is UW oordeel?” Zij spraken allen het vonnis uit dat hij de dood verdiende.
65 En sommigen begonnen hem te bespuwen en zijn gehele gezicht te bedekken en hem vuistslagen te geven en tot hem te zeggen: „Profeteer!” En de gerechtsdienaars sloegen hem in het gezicht en namen hem mee.
66 Terwijl Pe̱trus zich nu beneden op de binnenplaats bevond, kwam daar een van de dienstmeisjes van de hogepriester,
67 en toen zij Pe̱trus zag, die zich zat te warmen, keek zij hem recht aan en zei: „Gij waart ook bij deze Jezus de Nazarener.”
68 Maar hij ontkende het en zei: „Ik ken hem niet en ook begrijp ik niet wat gij zegt”, en hij ging naar buiten naar het portaal.
69 Toen het dienstmeisje hem daar zag, begon zij wederom tot de omstanders te zeggen: „Deze is een van hen.”
70 Hij ontkende het opnieuw. En even daarna zeiden de omstanders nu nogmaals tot Pe̱trus: „Zeker, gij zijt een van hen; trouwens, gij zijt een Galileeër.”
71 Maar hij begon te vloeken en te zweren: „Ik ken die mens niet over wie GIJ spreekt.”
72 En onmiddellijk kraaide een haan voor een tweede maal; en Pe̱trus herinnerde zich het woord dat Jezus tot hem had gesproken: „Voordat een haan tweemaal kraait, zult gij mij driemaal verloochenen.” En hij barstte in tranen uit.
markus 15
15 En onmiddellijk bij het aanbreken van de dag hielden de overpriesters met de oudere mannen en de schriftgeleerden, ja, heel het Sa̱nhedrin, raad, en zij boeiden Jezus en voerden hem weg en leverden hem over aan Pila̱tus.
2 Pila̱tus dan stelde hem de vraag: „Zijt gij de koning der joden?” Hij gaf hem ten antwoord: „Gijzelf zegt [het].”
3 Doch de overpriesters gingen ertoe over hem van vele dingen te beschuldigen.
4 Pila̱tus nu ondervroeg hem voorts opnieuw en zei: „Hebt gij niets te antwoorden? Zie eens hoeveel beschuldigingen zij tegen u inbrengen.”
5 Maar Jezus gaf geen antwoord meer, zodat Pila̱tus zich verwonderde.
6 Van feest tot feest nu liet hij voor hen altijd één gevangene vrij, degene om wie zij verzochten.
7 Er zat juist een zekere Bara̱bbas gevangen met de oproermakers, die bij hun oproer een moord hadden begaan.
8 De schare dan kwam opzetten en begon te verzoeken dat hij voor hen datgene zou doen wat hij gewoonlijk deed.
9 Pila̱tus antwoordde hun en zei: „Wilt GIJ dat ik U de koning der joden vrijlaat?”
10 Hij wist namelijk dat de overpriesters hem uit afgunst hadden overgeleverd.
11 De overpriesters hitsten de schare echter op dat hij hun in plaats daarvan Bara̱bbas zou vrijlaten.
12 Wederom gaf Pila̱tus hun ten antwoord: „Wat zal ik dan doen met hem die GIJ de koning der joden noemt?”
13 Zij riepen nogmaals uit: „Aan de paal met hem!”
14 Maar Pila̱tus zei vervolgens tot hen: „Wat voor slechts heeft hij dan gedaan?” Doch zij riepen des te meer: „Aan de paal met hem!”
15 Omdat Pila̱tus de schare tevreden wenste te stellen, liet hij hun toen Bara̱bbas vrij, en na Jezus zweepslagen te hebben laten geven, leverde hij hem over om aan een paal gehangen te worden.
16 Nu voerden de soldaten hem weg naar de binnenplaats, dat wil zeggen het paleis van de stadhouder binnen; en zij riepen de hele troepenafdeling bij elkaar,
17 en zij dosten hem uit in purper en vlochten een doornenkroon en zetten hem die op.
18 En zij begonnen hem te begroeten: „Goedendag, gij koning der joden!”
19 Ook sloegen zij hem met een rietstok op het hoofd en bespuwden hem en brachten hem hulde door op de knieën te vallen.
20 Nadat zij de spot met hem hadden gedreven, trokken zij hem ten slotte het purper uit en deden hem zijn bovenklederen aan. En zij voerden hem weg om hem aan een paal te hangen.
21 Ook presten zij een voorbijganger, een zekere Si̱mon van Cyre̱ne, die van het land kwam, de vader van Alexa̱nder en Ru̱fus, om zijn martelpaal op te nemen.
22 Zo brachten zij hem naar de plaats Golgotha, hetgeen vertaald Schedelplaats betekent.
23 Hier trachtten zij hem met mirre gekruide wijn te geven, maar hij nam die niet.
24 En zij hingen hem aan een paal en verdeelden zijn bovenklederen door het lot erover te werpen om te bepalen wat ieder mocht nemen.
25 Het was nu het derde uur, en zij hingen hem aan een paal.
26 En het opschrift met de tegen hem ingebrachte beschuldiging stond boven [hem] geschreven: „De koning der joden.”
27 Met hem hingen zij ook twee rovers aan palen, één aan zijn rechter- en één aan zijn linkerzijde.
28 ——
29 En die voorbijgingen, spraken telkens schimpend tot hem, terwijl zij hun hoofd schudden en zeiden: „Ha! Gij daar, die de tempel zou afbreken en in drie dagen tijd zou opbouwen,
30 red uzelf door van de martelpaal af te komen.”
31 Evenzo dreven ook de overpriesters met de schriftgeleerden onder elkaar de spot [met hem] en zeiden: „Anderen heeft hij gered, zichzelf kan hij niet redden!
32 Laat de Christus, de koning van I̱sraël, nu van de martelpaal afkomen, opdat wij het zien en geloven.” Zelfs zij die samen met hem aan palen waren gehangen, smaadden hem.
33 Toen het zesde uur aanbrak, viel er een duisternis over het gehele land, tot aan het negende uur toe.
34 En op het negende uur riep Jezus met een luide stem: „Eli, Eli, lama sabachthani?”, hetgeen vertaald betekent: „Mijn God, mijn God, waarom hebt gij mij verlaten?”
35 En toen sommigen van hen die daarbij stonden dit hoorden, zeiden zij voorts: „Zie! Hij roept Eli̱a.”
36 Maar iemand snelde weg, drenkte een spons met zure wijn, stak ze op een rietstok en gaf hem toen te drinken, terwijl hij zei: „LAAT [hem] begaan! Laten wij eens zien of Eli̱a hem eraf komt halen.”
37 Maar Jezus slaakte een luide kreet en blies de laatste adem uit.
38 En het gordijn van het heiligdom scheurde van boven tot onder in tweeën.
39 Toen nu de legeroverste die daar tegenover hem stond, zag dat hij onder deze omstandigheden de laatste adem had uitgeblazen, zei hij: „Waarlijk, deze mens was Gods Zoon.”
40 Er stonden ook vrouwen op een afstand toe te kijken, onder wie Mari̱a Magdale̱na alsmede Mari̱a, de moeder van Jako̱bus de Mindere en van Jo̱ses, en Salo̱mé,
41 die hem, toen hij in Galile̱a was, steeds hadden vergezeld en gediend, en nog vele andere vrouwen die met hem naar Jeru̱zalem waren opgegaan.
42 Daar het nu reeds laat in de middag was, en aangezien het Voorbereiding was, dat wil zeggen de dag vóór de sabbat,
43 kwam Jo̱zef van Arimathe̱a, een achtenswaardig lid van de Raad, die zelf eveneens het koninkrijk Gods verwachtte. Hij vatte moed om naar Pila̱tus te gaan en vroeg om het lichaam van Jezus.
44 Pila̱tus vroeg zich echter af of hij reeds dood was, zodat hij de legeroverste ontbood en hem vroeg of hij al gestorven was.
45 Nadat hij dus door de legeroverste op de hoogte was gebracht, stond hij het lijk aan Jo̱zef af.
46 Deze nu kocht fijn linnen en nam hem [van de martelpaal] af, wikkelde hem in het fijne linnen en legde hem in een graf dat in een rots was uitgehouwen, en hij rolde een steen voor de deuropening van het herinneringsgraf.
47 Mari̱a Magdale̱na en Mari̱a, de moeder van Jo̱ses, bleven echter kijken naar de plaats waar hij was neergelegd.
markus 16
16 Toen de sabbat dan voorbij was, kochten Mari̱a Magdale̱na en Mari̱a, de moeder van Jako̱bus, en Salo̱mé specerijen om hem ermee te gaan inwrijven.
2 En heel vroeg op de eerste dag van de week, toen de zon was opgegaan, kwamen zij bij het herinneringsgraf.
3 En zij zeiden tot elkaar: „Wie zal voor ons de steen van de deuropening van het herinneringsgraf wegrollen?”
4 Maar toen zij opkeken, zagen zij dat de steen weggerold was, ofschoon hij zeer groot was.
5 Toen zij het herinneringsgraf binnengingen, zagen zij aan de rechterkant een jonge man zitten, gekleed in een lang wit gewaad, en zij raakten ontsteld.
6 Hij zei tot hen: „Weest niet langer ontsteld. GIJ zoekt Jezus de Nazarener, die aan een paal werd gehangen. Hij is opgewekt, hij is niet hier. Ziet! De plaats waar zij hem hadden gelegd.
7 Maar gaat aan zijn discipelen en Pe̱trus zeggen: ’Hij gaat U voor naar Galile̱a; daar zult GIJ hem zien, zoals hij U heeft gezegd.’”
8 Toen zij dan eruit kwamen, vluchtten zij weg van het herinneringsgraf, want beving en een sterke emotie hadden hen aangegrepen. En zij zeiden niemand iets, want zij waren bevreesd.
9 Nadat hij vroeg op de eerste dag van de week [uit de dood] was opgestaan, verscheen hij eerst aan Mari̱a Magdale̱na, uit wie hij zeven demonen had uitgeworpen.
10 Zij ging het berichten aan hen die met hem waren geweest, aangezien zij treurden en weenden.
11 Maar toen zij hoorden dat hij tot leven was gekomen en door haar was gezien, geloofden zij het niet.
12 Bovendien verscheen hij na deze dingen in een andere gedaante aan twee van hen onderweg, terwijl zij zich naar het land begaven;
13 en zij kwamen terug en berichtten het aan de overigen. Doch ook hen geloofden zij niet.
14 Maar later verscheen hij aan de elf zelf, terwijl zij aan tafel aanlagen, en hij verweet hun hun ongeloof en de hardheid van hun hart, omdat zij geen geloof hadden geschonken aan degenen die hem, nu hij uit de doden was opgewekt, hadden gezien.
15 En hij zei tot hen: „Gaat heen in heel de wereld en predikt het goede nieuws aan de gehele schepping.
16 Wie gelooft en gedoopt wordt, zal gered worden, maar wie niet gelooft, zal veroordeeld worden.
17 Voorts zullen deze tekenen hen vergezellen die geloven: Met gebruikmaking van mijn naam zullen zij demonen uitwerpen, zij zullen in talen spreken,
18 en met hun handen zullen zij slangen opnemen, en als zij iets dodelijks drinken, zal het hun in het geheel niet schaden. Op zieken zullen zij hun handen leggen en zij zullen beter worden.”
19 Nadat de Heer Jezus dan aldus tot hen had gesproken, werd hij ten hemel opgenomen en ging aan de rechterhand van God zitten.
20 Zij trokken er derhalve op uit en predikten overal, terwijl de Heer met hen meewerkte en de boodschap kracht bijzette door de tekenen waarvan ze vergezeld ging.
lukas 1
1 Aangezien velen het op zich hebben genomen een verslag samen te stellen van de feiten die onder ons volkomen geloofwaardig worden geacht,
2 zoals deze aan ons zijn overgeleverd door hen die van [het] begin af ooggetuigen en dienaren van de boodschap zijn geworden,
3 heb ook ik, omdat ik alle dingen van meet af nauwkeurig ben nagegaan, besloten ze in logische volgorde aan u te schrijven, hoogedele Theo̱filus,
4 opdat gij de zekerheid der dingen waarin gij mondeling zijt onderwezen, volledig moogt kennen.
5 In de dagen van Hero̱des, koning van Jude̱a, was er een zekere priester, genaamd Zachari̱as, van de afdeling van Abi̱a, en hij had een vrouw uit de dochters van Aä̱ron, en haar naam was Eli̱sabeth.
6 Beiden waren rechtvaardig in Gods ogen, omdat zij onberispelijk wandelden in overeenstemming met alle geboden en wettelijke vereisten van Jehovah.
7 Maar zij hadden geen kind, want Eli̱sabeth was onvruchtbaar en beiden waren reeds op gevorderde leeftijd.
8 Terwijl hij nu overeenkomstig de toewijzing van zijn afdeling voor het aangezicht van God als priester optrad,
9 kwam hij overeenkomstig het plechtige gebruik van het priesterambt aan de beurt om reukwerk te offeren wanneer hij het heiligdom van Jehovah binnenging;
10 en de gehele volksmenigte stond op het uur dat het reukwerk werd geofferd, buiten te bidden.
11 Daar verscheen hem Jehovah’s engel, die aan de rechterkant van het reukaltaar stond.
12 Maar Zachari̱as werd verontrust toen hij [hem] zag, en vrees overviel hem.
13 De engel zei echter tot hem: „Vrees niet, Zachari̱as, want uw smeking is verhoord, en uw vrouw Eli̱sabeth zal u een zoon schenken, en gij moet hem de naam Joha̱nnes geven.
14 En gij zult vreugde en grote blijdschap hebben, en velen zullen zich over zijn geboorte verheugen,
15 want hij zal groot zijn voor het aangezicht van Jehovah. Maar hij mag volstrekt geen wijn en sterke drank drinken, en hij zal van de schoot van zijn moeder af met heilige geest vervuld zijn;
16 en hij zal velen der zonen van I̱sraël tot Jehovah, hun God, terugbrengen.
17 Bovendien zal hij voor hem uit gaan met de geest en de kracht van Eli̱a, ten einde de harten van vaders tot kinderen terug te brengen en de ongehoorzamen tot de praktische wijsheid van rechtvaardigen, om voor Jehovah een toebereid volk gereed te maken.”
18 En Zachari̱as zei tot de engel: „Hoe kan ik hier zeker van zijn? Want ik ben bejaard en mijn vrouw is reeds op gevorderde leeftijd.”
19 De engel gaf hem ten antwoord: „Ik ben Ga̱briël, die dicht voor Gods aangezicht staat, en ik werd uitgezonden om met u te spreken en u het goede nieuws omtrent deze dingen bekend te maken.
20 Maar zie! gij zult zwijgen en niet kunnen spreken tot op de dag waarop deze dingen geschieden, omdat gij mijn woorden, die op hun bestemde tijd in vervulling zullen gaan, niet hebt geloofd.”
21 Intussen stond het volk op Zachari̱as te wachten, en zij gingen zich erover verwonderen dat hij zo lang in het heiligdom bleef.
22 Toen hij echter naar buiten kwam, was hij niet in staat tot hen te spreken, en zij bemerkten dat hij zojuist een bovennatuurlijk gezicht in het heiligdom had gehad; en hij maakte voortdurend gebaren tegen hen, maar bleef stom.
23 Toen nu de dagen van zijn openbare dienst vervuld waren, ging hij naar zijn huis.
24 Maar na deze dagen werd zijn vrouw Eli̱sabeth zwanger, en zij hield zich vijf maanden lang afgezonderd en zei:
25 „Aldus heeft Jehovah jegens mij gehandeld in deze dagen waarin hij zijn aandacht aan mij heeft geschonken om mijn smaad onder de mensen weg te nemen.”
26 In haar zesde maand werd de engel Ga̱briël van God vandaan naar een stad in Galile̱a gezonden, Na̱zareth genaamd,
27 tot een maagd die aan een man genaamd Jo̱zef, uit Da̱vids huis, ten huwelijk beloofd was; en de naam van de maagd was Mari̱a.
28 En toen hij bij haar binnentrad, zei hij: „Goedendag, hooglijk begunstigde, Jehovah is met u.”
29 Maar zij werd diep verontrust over dat woord en ging overleggen wat voor begroeting dit kon zijn.
30 Daarom zei de engel tot haar: „Vrees niet, Mari̱a, want gij hebt gunst gevonden bij God;
31 en zie! gij zult in uw schoot ontvangen en een zoon baren, en gij moet hem de naam Jezus geven.
32 Deze zal groot zijn en de Zoon van de Allerhoogste worden genoemd; en Jehovah God zal hem de troon van zijn vader Da̱vid geven,
33 en hij zal voor eeuwig als koning over het huis van Ja̱kob regeren en aan zijn koninkrijk zal geen einde zijn.”
34 Mari̱a zei echter tot de engel: „Hoe zal dit geschieden, daar ik geen gemeenschap heb met een man?”
35 De engel gaf haar ten antwoord: „Heilige geest zal over u komen en kracht van de Allerhoogste zal u overschaduwen. Daarom ook zal hetgeen wordt geboren, heilig, Gods Zoon, worden genoemd.
36 En zie! Eli̱sabeth, uw bloedverwante, zelfs zij is op haar hoge leeftijd zwanger geworden van een zoon, en dit is voor haar, de zogenaamd onvruchtbare vrouw, de zesde maand;
37 want bij God zal geen verklaring een onmogelijkheid zijn.”
38 Toen zei Mari̱a: „Zie! Jehovah’s slavin! Mij geschiede naar uw verklaring.” Daarop ging de engel van haar heen.
39 In die dagen stond Mari̱a derhalve op en begaf zich met spoed naar het bergland, naar een stad van Ju̱da,
40 en zij ging het huis van Zachari̱as binnen en groette Eli̱sabeth.
41 Toen nu Eli̱sabeth Mari̱a’s groet hoorde, sprong de baby op in haar schoot; en Eli̱sabeth werd met heilige geest vervuld
42 en riep uit met een luide roep en zei: „Gezegend zijt gij onder de vrouwen en gezegend is de vrucht van uw schoot!
43 Hoe komt het dan dat mij dit [voorrecht] te beurt valt dat de moeder van mijn Heer naar mij toe komt?
44 Want zie! toen het geluid van uw groet mij in de oren klonk, sprong de baby van grote blijdschap op in mijn schoot.
45 Gelukkig is ook zij die heeft geloofd, want de dingen die vanwege Jehovah tot haar zijn gesproken, zullen volledig worden volbracht.”
46 En Mari̱a zei: „Mijn ziel maakt Jehovah groot,
47 en mijn geest kan slechts overlopen van vreugde jegens God, mijn Redder,
48 omdat hij acht heeft geslagen op de geringe positie van zijn slavin. Want zie! van nu af aan zullen alle geslachten mij gelukkig prijzen,
49 omdat de Machtige grote daden voor mij heeft gedaan, en heilig is zijn naam;
50 en van geslacht tot geslacht rust zijn barmhartigheid op wie hem vrezen.
51 Hij heeft machtige [daden] verricht met zijn arm, hij heeft hen die hoogmoedig zijn in de bedoeling van hun hart, verstrooid.
52 Hij heeft machthebbers van de troon gestoten en geringen verhoogd;
53 hij heeft hongerigen volkomen verzadigd met goede dingen en hen die rijkdom hadden, met lege handen weggezonden.
54 Hij is zijn knecht I̱sraël te hulp gekomen om barmhartigheid te gedenken,
55 zoals hij tot onze voorvaders heeft gezegd, tot A̱braham en zijn zaad, voor eeuwig.”
56 Vervolgens bleef Mari̱a ongeveer drie maanden bij haar en keerde [toen] naar haar eigen huis terug.
57 Nu brak voor Eli̱sabeth de tijd aan dat zij moest baren, en zij werd moeder van een zoon.
58 En de buren en haar bloedverwanten hoorden dat Jehovah zijn barmhartigheid jegens haar had grootgemaakt, en zij gingen zich met haar verheugen.
59 En op de achtste dag kwamen zij het jonge kind besnijden, en zij wilden het Zachari̱as noemen, naar de naam van zijn vader.
60 Maar zijn moeder antwoordde en zei: „Volstrekt niet, maar hij moet Joha̱nnes worden genoemd.”
61 Hierop zeiden zij tot haar: „Er is niemand onder uw bloedverwanten die naar deze naam wordt genoemd.”
62 Vervolgens vroegen zij door middel van gebaren aan zijn vader hoe hij het wilde noemen.
63 En hij vroeg om een schrijftafeltje en schreef: „Joha̱nnes is zijn naam.” Daarover verwonderden allen zich.
64 Ogenblikkelijk werd zijn mond geopend en zijn tong losgemaakt en hij ging spreken en zegende God.
65 En vrees overviel allen die in hun omgeving woonden; en in heel het bergland van Jude̱a werden al deze dingen voorts rondverteld,
66 en allen die het hoorden, namen er notitie van in hun hart en zeiden: „Wat zal er toch van dit jonge kind worden?” Want de hand van Jehovah was werkelijk met hem.
67 En zijn vader Zachari̱as werd met heilige geest vervuld en profeteerde aldus:
68 „Gezegend zij Jehovah, de God van I̱sraël, omdat hij zijn aandacht op zijn volk heeft gericht en bevrijding voor hen heeft bewerkstelligd.
69 En hij heeft een hoorn van redding voor ons verwekt in het huis van zijn knecht Da̱vid,
70 zoals hij bij monde van zijn heilige profeten van oudsher heeft gesproken
71 over redding van onze vijanden en uit de hand van allen die ons haten;
72 om in verband met onze voorvaders van barmhartigheid blijk te geven en zijn heilig verbond te gedenken,
73 de eed die hij aan onze voorvader A̱braham heeft gezworen,
74 om ons, nadat wij uit de handen van vijanden zijn verlost, het voorrecht te verlenen onbevreesd heilige dienst voor hem te verrichten
75 met loyaliteit en rechtvaardigheid voor zijn aangezicht al onze dagen.
76 Maar gij, jong kind, zult een profeet van de Allerhoogste worden genoemd, want gij zult voor Jehovah uit gaan om zijn wegen te bereiden,
77 om zijn volk kennis te geven van redding door vergeving van hun zonden,
78 wegens het tedere mededogen van onze God. Met dit [mededogen] zal ons een dageraad van omhoog bezoeken,
79 ten einde licht te geven aan hen die in duisternis en de schaduw van de dood zijn gezeten, om onze voeten voorspoedig te richten op de weg van vrede.”
80 En het jonge kind groeide op en werd sterk in de geest, en hij bleef in de woestijnen tot de dag waarop hij zich in het openbaar aan I̱sraël vertoonde.
lukas 2
2 In die dagen nu ging er een verordening uit van Ca̱e̱sar Augu̱stus, dat de gehele bewoonde aarde zich moest laten inschrijven
2 (deze eerste inschrijving vond plaats toen Quiri̱nius stadhouder van Sy̱rië was);
3 en alle mensen gingen op reis om zich te laten inschrijven, een ieder naar zijn eigen stad.
4 Natuurlijk trok ook Jo̱zef op van Galile̱a, uit de stad Na̱zareth, naar Jude̱a, naar Da̱vids stad, welke Be̱thlehem wordt genoemd, omdat hij een lid van het huis en de familie van Da̱vid was,
5 om zich te laten inschrijven samen met Mari̱a, die hem, zoals beloofd, ten huwelijk was gegeven en die nu hoogzwanger was.
6 Terwijl zij daar waren, werden de dagen vervuld dat zij moest baren.
7 En zij baarde haar zoon, de eerstgeborene, en bond hem in windsels van doeken en legde hem in een kribbe, omdat er in het gastenverblijf geen plaats voor hen was.
8 Er waren in diezelfde landstreek ook herders, die buitenshuis verbleven en ’s nachts de wacht hielden over hun kudden.
9 En plotseling stond Jehovah’s engel bij hen, en Jehovah’s heerlijkheid omscheen hen, en zij werden zeer bevreesd.
10 Maar de engel zei tot hen: „Vreest niet, want ziet! ik maak U goed nieuws bekend omtrent een grote vreugde, die heel het volk ten deel zal vallen,
11 want heden is U in Da̱vids stad een Redder geboren, die Christus [de] Heer is.
12 En dit is een teken voor U: GIJ zult een baby vinden in windsels van doeken gebonden en liggend in een kribbe.”
13 En plotseling bevond zich bij de engel een menigte van de hemelse legerschare, die God loofde en zei:
14 „Glorie in de hoogste hoogten aan God, en op aarde vrede onder mensen van goede wil.”
15 Toen de engelen dan van hen waren heengegaan naar de hemel, zeiden de herders vervolgens tot elkaar: „Laten wij in elk geval regelrecht naar Be̱thlehem gaan en datgene zien wat er gebeurd is, wat Jehovah ons heeft bekendgemaakt.”
16 En zij haastten zich erheen en vonden zowel Mari̱a als Jo̱zef, en de baby, die in de kribbe lag.
17 Toen zij hem zagen, maakten zij het woord bekend dat betreffende dit jonge kind tot hen was gesproken.
18 En allen die het hoorden, stonden verwonderd over hetgeen hun door de herders werd verteld,
19 maar Mari̱a bewaarde voorts al deze woorden, terwijl zij in haar hart gevolgtrekkingen maakte.
20 Toen keerden de herders terug, terwijl zij God verheerlijkten en loofden om alles wat zij gehoord en gezien hadden, precies zoals het hun was gezegd.
21 Toen nu acht dagen vervuld waren en hij besneden moest worden, ontving hij ook de naam Jezus, welke naam voordat hij in de schoot werd ontvangen, door de engel was genoemd.
22 Toen bovendien de dagen van hun reiniging naar de wet van Mo̱zes vervuld waren, brachten zij hem naar Jeru̱zalem om hem aan Jehovah aan te bieden,
23 zoals er in Jehovah’s wet geschreven staat: „Al wat mannelijk is dat een moederschoot opent, moet heilig worden genoemd voor Jehovah”,
24 en om een slachtoffer te brengen overeenkomstig hetgeen in de wet van Jehovah wordt gezegd: „Een paar tortelduiven of twee jonge duiven.”
25 En zie! er was een mens in Jeru̱zalem genaamd Si̱meon, en deze mens was rechtvaardig en eerbiedig, terwijl hij I̱sraëls vertroosting verwachtte, en heilige geest was op hem.
26 Bovendien was hem van Godswege door de heilige geest geopenbaard dat hij de dood niet zou zien voordat hij de Christus van Jehovah had gezien.
27 Onder de kracht van de geest kwam hij nu in de tempel; en toen de ouders het jonge kind Jezus binnenbrachten om voor hem te doen wat volgens het gebruik der wet de gewoonte was,
28 nam ook hij het in zijn armen, en hij zegende God en zei:
29 „Laat nu, Soevereine Heer, uw slaaf in vrede gaan overeenkomstig uw verklaring;
30 want mijn ogen hebben uw middel tot redding gezien,
31 dat gij voor het oog van alle volken hebt bereid,
32 een licht dat de sluier zal verwijderen van de natiën en een heerlijkheid van uw volk I̱sraël.”
33 En zijn vader en moeder bleven zich verwonderen over al wat er omtrent hem werd gesproken.
34 Ook zegende Si̱meon hen, maar zei tot Mari̱a, zijn moeder: „Zie! Deze wordt gelegd tot de val en het wederom opstaan van velen in I̱sraël en tot een teken dat wordt weersproken
35 (ja, uw eigen ziel zal door een lang zwaard worden doorboord), opdat de overleggingen van vele harten blootgelegd worden.”
36 Nu was er een profetes, A̱nna, een dochter van Fa̱nuël, uit de stam A̱ser (deze vrouw was al op jaren en had van haar maagdelijke staat af zeven jaar met een echtgenoot geleefd,
37 en zij was nu een weduwe van vierentachtig jaar), die nimmer ontbrak in de tempel, terwijl zij nacht en dag heilige dienst verrichtte met vasten en smekingen.
38 En in datzelfde uur kwam zij naderbij en ging dank aan God brengen en tot allen die Jeru̱zalems bevrijding verwachtten, over [het kind] spreken.
39 Toen zij dan alle dingen volgens de wet van Jehovah hadden volbracht, keerden zij naar Galile̱a, naar hun eigen stad Na̱zareth, terug.
40 En het jonge kind groeide op en werd sterk, vervuld met wijsheid, en Gods gunst bleef op hem rusten.
41 Nu waren zijn ouders gewoon om van jaar tot jaar voor het paschafeest naar Jeru̱zalem te gaan.
42 En toen hij twaalf jaar was geworden, trokken zij naar het feestgebruik op
43 en voltooiden de dagen. Maar toen zij terugkeerden, bleef de jonge knaap Jezus in Jeru̱zalem achter, zonder dat zijn ouders het merkten.
44 In de veronderstelling dat hij zich onder het reisgezelschap bevond, gingen zij een dagreis ver en zochten hem toen onder de bloedverwanten en bekenden.
45 Toen zij hem echter niet vonden, keerden zij naar Jeru̱zalem terug en zochten hem naarstig.
46 Na drie dagen nu vonden zij hem in de tempel, waar hij te midden van de leraren zat, naar wie hij luisterde en aan wie hij vragen stelde.
47 Maar allen die naar hem luisterden, stonden voortdurend verbaasd over zijn begrip en zijn antwoorden.
48 Toen zij hem dan zagen, stonden zij versteld, en zijn moeder zei tot hem: „Kind, waarom hebt gij ons dit aangedaan? Denk eens aan, uw vader en ik hebben in doodsangst naar u gezocht.”
49 Maar hij zei tot hen: „Waarom moest GIJ naar mij gaan zoeken? Wist GIJ niet dat ik in het [huis] van mijn Vader moet zijn?”
50 Maar zij begrepen het woord niet dat hij tot hen sprak.
51 En hij daalde met hen af en kwam te Na̱zareth, en hij bleef aan hen onderworpen. Ook bewaarde zijn moeder al deze woorden zorgvuldig in haar hart.
52 En Jezus bleef toenemen in wijsheid en in fysieke groei en in gunst bij God en de mensen.
lukas 3
3 In het vijftiende regeringsjaar van Tibe̱rius Ca̱e̱sar, toen Po̱ntius Pila̱tus stadhouder van Jude̱a was, en Hero̱des districtsregeerder van Galile̱a, maar zijn broer Fili̱ppus districtsregeerder van het land Iture̱a en Trachoni̱tis, en Lysa̱nias districtsregeerder van Abile̱ne,
2 in de dagen van de overpriester A̱nnas en van Ka̱jafas, kwam Gods bekendmaking tot Joha̱nnes, de zoon van Zachari̱as, in de wildernis.
3 Daarop kwam hij in de gehele omtrek van de Jorda̱a̱n en predikte de doop [als een symbool] van berouw tot vergeving van zonden,
4 zoals geschreven staat in het boek van de woorden van de profeet Jesa̱ja: „Luistert! In de wildernis roept iemand: ’Bereidt de weg van Jehovah, maakt zijn paden recht.
5 Elk ravijn moet opgevuld en elke berg en heuvel geslecht worden, en de bochten moeten rechte wegen en de ruwe plaatsen effen wegen worden;
6 en alle vlees zal Gods middel tot redding zien.’”
7 Hij zei dan tot de scharen, die uitliepen om door hem gedoopt te worden: „Addergebroed, wie heeft U te kennen gegeven dat [GIJ] de komende gramschap kunt ontvlieden?
8 Brengt derhalve vruchten voort die bij berouw passen. En begint niet bij UZELF te zeggen: ’Wij hebben A̱braham tot vader.’ Want ik zeg U dat God de macht heeft om uit deze stenen kinderen voor A̱braham te verwekken.
9 Ja, de bijl ligt reeds gereed aan de wortel der bomen; elke boom dan die geen voortreffelijke vruchten voortbrengt, moet omgehakt en in het vuur geworpen worden.”
10 En de scharen vroegen hem: „Wat moeten wij dan doen?”
11 Hij gaf hun ten antwoord: „Wie twee onderklederen heeft, laat hij delen met wie er geen heeft, en wie iets te eten heeft, laat hij hetzelfde doen.”
12 Maar er kwamen ook belastinginners om gedoopt te worden, en zij zeiden tot hem: „Leraar, wat moeten wij doen?”
13 Hij zei tot hen: „Eist niet meer dan het belastingtarief.”
14 Ook zij die in krijgsdienst waren, vroegen hem: „En wij, wat moeten wij doen?” En hij zei tot hen: „Doet niemand overlast aan en beschuldigt niemand vals, maar weest tevreden met wat GIJ ontvangt voor UW onderhoud.”
15 Terwijl nu het volk vol verwachting was en allen in hun hart overlegden omtrent Joha̱nnes: „Zou hij misschien de Christus zijn?”,
16 gaf Joha̱nnes het antwoord door tot allen te zeggen: „Ik doop U wel met water, maar er komt iemand die sterker is dan ik, [en] ik ben niet waardig de riem van zijn sandalen los te maken. Hij zal U met heilige geest en vuur dopen.
17 Zijn wanschop is in zijn hand om zijn dorsvloer grondig te reinigen en de tarwe in zijn voorraadschuur bijeen te brengen, maar het kaf zal hij verbranden met vuur dat niet uitgedoofd kan worden.”
18 Hij gaf daarom ook nog vele andere vermaningen en bleef goed nieuws aan het volk bekendmaken.
19 Maar Hero̱des, de districtsregeerder, die door hem werd terechtgewezen betreffende Hero̱dias, de vrouw van zijn broer, en betreffende alle goddeloze daden die Hero̱des bedreef,
20 voegde ook dit nog aan al die [daden] toe: hij sloot Joha̱nnes in de gevangenis op.
21 Toen nu al het volk werd gedoopt, werd ook Jezus gedoopt, en terwijl hij bad, werd de hemel geopend
22 en daalde de heilige geest in lichamelijke gedaante gelijk een duif op hem neer, en er kwam een stem uit de hemel: „Gij zijt mijn Zoon, de geliefde; ik heb u goedgekeurd.”
23 Deze Jezus was bovendien, toen hij [met zijn werk] begon, ongeveer dertig jaar, terwijl hij, naar men meende, de zoon was van Jo̱zef,[zoon] van E̱li,
24 [zoon] van Ma̱tthat,[zoon] van Le̱vi,[zoon] van Me̱lchi,[zoon] van Ja̱nnai,[zoon] van Jo̱zef,
25 [zoon] van Mattathi̱as,[zoon] van A̱mos,[zoon] van Na̱hum,[zoon] van E̱sli,[zoon] van Na̱ggai,
26 [zoon] van Ma̱äth,[zoon] van Mattathi̱as,[zoon] van Se̱meïn,[zoon] van Jo̱sech,[zoon] van Jo̱da,
27 [zoon] van Jo̱anan,[zoon] van Re̱sa,[zoon] van Zerubba̱bel,[zoon] van Sea̱lthiël,[zoon] van Ne̱ri,
28 [zoon] van Me̱lchi,[zoon] van A̱ddi,[zoon] van Ko̱sam,[zoon] van Elma̱dan,[zoon] van Er,
29 [zoon] van Jezus,[zoon] van Elië̱zer,[zoon] van Jo̱rim,[zoon] van Ma̱tthat,[zoon] van Le̱vi,
30 [zoon] van Si̱meon,[zoon] van Ju̱da,[zoon] van Jo̱zef,[zoon] van Jo̱nam,[zoon] van E̱ljakim,
31 [zoon] van Mele̱a,[zoon] van Me̱nna,[zoon] van Matta̱tha,[zoon] van Na̱than,[zoon] van Da̱vid,
32 [zoon] van I̱saï,[zoon] van O̱bed,[zoon] van Bo̱az,[zoon] van Sa̱lmon,[zoon] van Nahe̱sson,
33 [zoon] van Ammina̱dab,[zoon] van A̱rni,[zoon] van He̱zron,[zoon] van Pe̱rez,[zoon] van Ju̱da,
34 [zoon] van Ja̱kob,[zoon] van I̱saäk,[zoon] van A̱braham,[zoon] van Te̱rah,[zoon] van Na̱hor,
35 [zoon] van Se̱rug,[zoon] van Re̱hu,[zoon] van Pe̱leg,[zoon] van He̱ber,[zoon] van Se̱lah,
36 [zoon] van Ka̱i̱nan,[zoon] van Arpa̱chsad,[zoon] van Sem,[zoon] van No̱ach,[zoon] van La̱mech,
37 [zoon] van Methu̱salah,[zoon] van He̱noch,[zoon] van Je̱red,[zoon] van Mahala̱leël,[zoon] van Ka̱i̱nan,
38 [zoon] van E̱nos,[zoon] van Seth,[zoon] van A̱dam,[zoon] van God.
lukas 4
4 Vervuld van heilige geest keerde Jezus nu terug van de Jorda̱a̱n, en hij werd door de geest in de wildernis rondgevoerd,
2 veertig dagen lang, terwijl hij door de Duivel werd verzocht. Voorts at hij niets in die dagen, zodat hij, toen ze ten einde waren, honger had.
3 De Duivel zei nu tot hem: „Indien gij een zoon van God zijt, zeg dan tot deze steen dat hij een brood wordt.”
4 Maar Jezus gaf hem ten antwoord: „Er staat geschreven: ’De mens moet niet van brood alleen leven.’”
5 Daarna voerde hij hem omhoog en toonde hem in een ogenblik tijds alle koninkrijken van de bewoonde aarde;
6 en de Duivel zei tot hem: „Ik zal u al deze autoriteit en de heerlijkheid ervan geven, want ze is mij overgegeven, en ik geef ze aan wie ik ook wens.
7 Indien gij daarom een daad van aanbidding jegens mij verricht, zal het alles van u zijn.”
8 Jezus gaf hem ten antwoord: „Er staat geschreven: ’Jehovah, uw God, moet gij aanbidden en voor hem alleen heilige dienst verrichten.’”
9 Nu voerde hij hem naar Jeru̱zalem en plaatste hem op de kantelen van de tempel en zei tot hem: „Indien gij een zoon van God zijt, werp u dan van hier naar beneden,
10 want er staat geschreven: ’Hij zal zijn engelen aangaande u opdracht geven om u te bewaren’,
11 en: ’Zij zullen u op hun handen dragen, opdat gij uw voet nimmer aan een steen stoot.’”
12 Jezus gaf hem ten antwoord: „Er is gezegd: ’Gij moogt Jehovah, uw God, niet op de proef stellen.’”
13 Toen de Duivel nu alle verzoeking ten einde had gebracht, verwijderde hij zich van hem tot een andere geschikte tijd.
14 In de kracht van de geest keerde Jezus nu naar Galile̱a terug. En in de gehele omtrek werd er goed over hem gesproken.
15 Ook ging hij in hun synagogen onderwijzen en genoot de achting van allen.
16 Zo kwam hij te Na̱zareth, waar hij was grootgebracht, en hij ging volgens zijn gewoonte op de sabbatdag de synagoge binnen en stond op om voor te lezen.
17 Daarom werd hem de boekrol van de profeet Jesa̱ja aangereikt, en hij opende de boekrol en vond de plaats waar geschreven stond:
18 „Jehovah’s geest is op mij, omdat hij mij heeft gezalfd om de armen goed nieuws bekend te maken, hij heeft mij uitgezonden om de gevangenen vrijlating te prediken en de blinden herstel van gezicht, om de verbrijzelden in vrijheid heen te zenden,
19 om Jehovah’s jaar van aanvaarding te prediken.”
20 Hierna rolde hij de boekrol op, gaf ze aan de dienaar terug en ging zitten; en de ogen van allen in de synagoge waren oplettend op hem gevestigd.
21 Toen begon hij tot hen te zeggen: „Heden is deze schriftplaats die GIJ zojuist hebt gehoord, vervuld.”
22 En zij gaven allen voorts een gunstig getuigenis omtrent hem en verwonderden zich over de innemende woorden die uit zijn mond voortkwamen, en zij zeiden: „Is dit niet een zoon van Jo̱zef?”
23 Hierop zei hij tot hen: „Ongetwijfeld zult GIJ deze illustratie op mij toepassen: ’Geneesheer, genees uzelf; doe alle dingen die, naar wij hebben gehoord, in Kape̱rnaüm zijn geschied, ook hier in uw eigen gebied.’”
24 Maar hij zei: „Voorwaar, ik zeg U, dat geen profeet in zijn eigen gebied wordt aanvaard.
25 Ik zeg U bijvoorbeeld naar waarheid: In de dagen van Eli̱a, toen de hemel drie jaar en zes maanden gesloten bleef, zodat er een grote hongersnood over het gehele land kwam, waren er vele weduwen in I̱sraël;
26 toch werd Eli̱a tot geen van deze [vrouwen] gezonden dan alleen tot een weduwe te Sa̱rfath, in het land van Si̱don.
27 En in de tijd van de profeet Eli̱sa waren er vele melaatsen in I̱sraël; toch werd niemand van hen gereinigd, behalve Naä̱man, de Syriër.”
28 Allen nu die deze dingen in de synagoge hoorden, werden met toorn vervuld,
29 en zij stonden op en joegen hem ijlings de stad uit, en zij voerden hem naar de vooruitspringende rand van de berg waarop hun stad was gebouwd, om hem in de afgrond te storten.
30 Maar hij ging midden tussen hen door en vervolgde zijn weg.
31 En hij daalde af naar Kape̱rnaüm, een stad van Galile̱a. En hij onderwees hen op de sabbat;
32 en zij stonden versteld van zijn manier van onderwijzen, omdat hij met autoriteit sprak.
33 Nu bevond er zich in de synagoge een mens die bezeten was door een geest, een onreine demon, en hij schreeuwde met een luide stem:
34 „Och! Wat hebben wij met u te maken, Jezus, gij Nazarener? Zijt gij gekomen om ons om te brengen? Ik weet precies wie gij zijt: de Heilige Gods.”
35 Maar Jezus bestrafte hem en zei: „Zwijg, en ga van hem uit.” En na de man in hun midden te hebben neergeworpen, ging de demon van hem uit zonder hem letsel toe te brengen.
36 Toen werden allen met verbazing vervuld, en zij gingen met elkaar spreken en zeiden: „Wat voor spreken is dit, want hij beveelt met autoriteit en kracht de onreine geesten, en ze gaan uit?”
37 Het nieuws over hem bleef dan ook zijn weg vinden naar elke uithoek van de omtrek.
38 Nadat hij was opgestaan en de synagoge had verlaten, ging hij het huis van Si̱mon binnen. Si̱mons schoonmoeder nu werd door hoge koorts gekweld, en zij deden hem een verzoek voor haar.
39 Toen boog hij zich over haar heen en bestrafte de koorts, en deze verliet haar. Ogenblikkelijk stond zij op en ging hen dienen.
40 Toen de zon echter onderging, brachten allen die zieken hadden die aan velerlei kwalen leden, hen naar hem toe. Hij genas hen door zijn handen op een ieder van hen te leggen.
41 Van velen gingen ook demonen uit, die schreeuwden en zeiden: „Gij zijt de Zoon van God.” Maar hij bestrafte hen en stond hun niet toe te spreken, omdat zij wisten dat hij de Christus was.
42 Toen het echter dag werd, ging hij naar buiten en begaf zich naar een eenzame plaats. Doch de scharen gingen hem zoeken en kwamen waar hij was, en zij trachtten hem vast te houden, opdat hij niet van hen zou weggaan.
43 Maar hij zei tot hen: „Ik moet ook aan andere steden het goede nieuws van het koninkrijk Gods bekendmaken, want hiertoe werd ik uitgezonden.”
44 Zo bleef hij dan in de synagogen van Jude̱a prediken.
lukas 5
5 Bij een zekere gelegenheid stond hij aan het meer van Genne̱sareth, terwijl de schare dicht op hem aandrong en naar het woord van God luisterde.
2 En hij zag twee boten aan de oever van het meer vastliggen, maar de vissers waren eruit gegaan en spoelden hun netten.
3 Hij stapte in een van de boten, die van Si̱mon, en vroeg hem een eindje van het land af te steken. Toen zette hij zich neer en ging vanuit de boot de scharen onderwijzen.
4 Toen hij had opgehouden met spreken, zei hij tot Si̱mon: „Steek af naar het diepe, en LAAT UW netten neer voor een vangst.”
5 Maar Si̱mon gaf ten antwoord: „Onderwijzer, wij hebben de hele nacht gezwoegd en niets gevangen, maar op uw verzoek zal ik de netten neerlaten.”
6 Toen zij dit nu gedaan hadden, sloten zij een grote menigte vis in. Ja, hun netten dreigden te scheuren.
7 Daarom wenkten zij hun compagnons in de andere boot om hen te komen helpen; en die kwamen, en zij vulden beide boten tot zinkens toe.
8 Bij het zien daarvan viel Si̱mon Pe̱trus aan de knieën van Jezus neer en zei: „Ga van mij weg, Heer, want ik ben een zondig man.”
9 Verbazing had zich namelijk meester gemaakt van hem en allen die bij hem waren door de visvangst die zij hadden ingehaald,
10 en dit was ook het geval met Jako̱bus en Joha̱nnes, de zonen van Zebede̱üs, die Si̱mons deelhebbers waren. Jezus zei echter tot Si̱mon: „Wees niet langer bevreesd. Voortaan zult gij mensen levend vangen.”
11 Daarom brachten zij de boten terug aan land en lieten alles in de steek en volgden hem.
12 Toen hij zich bij een volgende gelegenheid in een van de steden bevond, zie! daar was een man die overdekt was met melaatsheid! Toen hij Jezus gewaar werd, viel hij op zijn aangezicht en zei smekend tot hem: „Heer, als u het alleen maar wilt, kunt u mij rein maken.”
13 Toen strekte hij zijn hand uit, raakte hem aan en zei: „Ik wil het. Word rein.” En onmiddellijk verdween de melaatsheid bij hem.
14 En hij beval de man het aan niemand te zeggen: „Maar ga heen en laat u aan de priester zien, en breng een offer in verband met uw reiniging, zoals Mo̱zes heeft voorgeschreven, tot een getuigenis voor hen.”
15 Maar er werd in steeds wijder kring over hem gesproken, en grote scharen kwamen bijeen om te luisteren en van hun ziekten te worden genezen.
16 Hij trok zich echter telkens in de woestijnen terug om te bidden.
17 Toen hij in de loop van een der dagen onderwijs gaf, zaten er ook Farizeeën en leraren der wet bij, die uit elk dorp van Galile̱a en Jude̱a en uit Jeru̱zalem waren gekomen; en Jehovah’s kracht was daar, zodat hij gezond kon maken.
18 En zie! [enige] mannen droegen op een bed een mens die verlamd was, en zij zochten een weg waarlangs zij hem konden binnenbrengen en voor hem konden neerleggen.
19 Maar omdat zij vanwege de schare geen weg vonden waarlangs zij hem konden binnenbrengen, klommen zij het dak op en lieten hem met het kleine bed door de dakbetegeling heen naar beneden zakken, midden tussen degenen die voor Jezus zaten.
20 En toen hij hun geloof zag, zei hij: „Mens, uw zonden zijn u vergeven.”
21 Maar de schriftgeleerden en de Farizeeën begonnen te overleggen en zeiden: „Wie is die [man], die lasteringen spreekt? Wie kan er zonden vergeven dan God alleen?”
22 Doch Jezus, die hun overleggingen onderscheidde, gaf hun ten antwoord: „Wat overlegt GIJ in UW hart?
23 Wat is gemakkelijker, te zeggen: ’Uw zonden zijn u vergeven’, of te zeggen: ’Sta op en loop’?
24 Opdat GIJ echter zult weten dat de Zoon des mensen de macht heeft op aarde zonden te vergeven —” zei hij tot de verlamde: „Ik zeg u: Sta op en neem uw kleine bed op en ga naar huis.”
25 En ogenblikkelijk stond hij voor hun ogen op, nam datgene waarop hij steeds had gelegen op en ging, God verheerlijkend, naar zijn huis.
26 Toen raakten allen, zonder uitzondering, in verrukking en gingen God verheerlijken, en zij werden met vrees vervuld en zeiden: „Wij hebben vandaag vreemde dingen gezien!”
27 Na deze dingen nu ging hij naar buiten en zag een belastinginner, Le̱vi genaamd, bij het belastingkantoor zitten, en hij zei tot hem: „Wees mijn volgeling.”
28 En alles achterlatend, stond hij op en ging hem volgen.
29 Ook rechtte Le̱vi in zijn huis een groot gastmaal voor hem aan; en er was een grote schare van belastinginners en anderen, die met hen aan de maaltijd aanlagen.
30 De Farizeeën en hun schriftgeleerden gingen daarover tegen zijn discipelen murmureren en zeiden: „Waarom eet en drinkt GIJ met belastinginners en zondaars?”
31 Jezus gaf hun ten antwoord: „Zij die gezond zijn, hebben geen geneesheer nodig, maar zij die iets mankeren wel.
32 Ik ben niet gekomen om rechtvaardigen maar zondaars tot berouw te roepen.”
33 Zij zeiden tot hem: „De discipelen van Joha̱nnes vasten dikwijls en zenden smekingen op, en die van de Farizeeën doen dat ook, maar de uwe eten en drinken.”
34 Jezus zei tot hen: „Kunt GIJ soms de vrienden van de bruidegom laten vasten terwijl de bruidegom bij hen is?
35 Er zullen echter dagen komen dat de bruidegom werkelijk van hen weggenomen zal worden; dan, in die dagen, zullen zij vasten.”
36 Vervolgens gaf hij hun ook nog een illustratie: „Niemand knipt een lap van een nieuw bovenkleed af en naait die op een oud bovenkleed; doet hij dit echter wel, dan scheurt de nieuwe lap af, terwijl bovendien de lap van het nieuwe kleed niet bij het oude past.
37 Ook doet niemand nieuwe wijn in oude wijnzakken; doet hij dit echter wel, dan zal de nieuwe wijn de wijnzakken doen barsten, en [de wijn] zal eruit lopen en de wijnzakken zullen verloren gaan.
38 Maar nieuwe wijn moet in nieuwe wijnzakken worden gedaan.
39 Niemand die oude wijn heeft gedronken, wil nieuwe, want hij zegt: ’De oude is lekker.’”
lukas 6
6 Nu geschiedde het op een sabbat dat hij door korenvelden ging, en zijn discipelen plukten aren en aten die, terwijl zij ze met hun handen stukwreven.
2 Toen zeiden sommigen der Farizeeën: „Waarom doet GIJ iets wat op de sabbat niet geoorloofd is?”
3 Maar Jezus gaf hun ten antwoord: „Hebt GIJ dan nooit gelezen wat Da̱vid precies deed toen hij en de mannen die bij hem waren honger kregen?
4 Hoe hij het huis van God binnenging en de broden der voorzetting ontving en at en ook de mannen die bij hem waren daarvan gaf, terwijl het niemand geoorloofd is ze te eten dan alleen de priesters?”
5 En hij zei verder tot hen: „De Zoon des mensen is Heer van de sabbat.”
6 In de loop van een andere sabbat begaf hij zich in de synagoge en ging onderwijzen. En er was een mens aanwezig wiens rechterhand verdord was.
7 De schriftgeleerden en de Farizeeën sloegen hem nu nauwlettend gade om te zien of hij op de sabbat zou genezen, ten einde iets te vinden waarvan zij hem zouden kunnen beschuldigen.
8 Ofschoon hij hun overleggingen kende, zei hij toch tot de man met de verdorde hand: „Sta op en ga in het midden staan.” En hij stond op en ging daar staan.
9 Toen zei Jezus tot hen: „Ik vraag U: Is het geoorloofd op de sabbat goed te doen of schade te berokkenen, een ziel te redden of te vernietigen?”
10 En na zijn blik over hen allen te hebben laten rondgaan, zei hij tot de man: „Strek uw hand uit.” Hij deed het en zijn hand werd hersteld.
11 Maar zij werden geheel en al uitzinnig en gingen met elkaar bespreken wat zij tegen Jezus konden doen.
12 In de loop van die dagen ging hij de berg op om te bidden, en hij bracht de gehele nacht door in gebed tot God.
13 Toen het echter dag werd, riep hij zijn discipelen bij zich en koos er twaalf van hen uit, aan wie hij tevens de naam „apostelen” gaf:
14 Si̱mon, aan wie hij ook de naam Pe̱trus gaf, en zijn broer Andre̱as, en Jako̱bus en Joha̱nnes, en Fili̱ppus en Bartholome̱üs,
15 en Matthe̱üs en Tho̱mas, en Jako̱bus, [de zoon] van Alfe̱üs, en Si̱mon, die „de ijveraar” wordt genoemd,
16 en Ju̱das, [de zoon] van Jako̱bus, en Ju̱das Iska̱riot, die een verrader werd.
17 En hij daalde samen met hen af en ging op een vlakke plaats staan, en daar bevond zich een grote schare van zijn discipelen en een grote menigte van mensen uit heel Jude̱a en Jeru̱zalem en het kustland van Ty̱rus en Si̱don, die gekomen waren om hem te horen en van hun ziekten te worden genezen.
18 Zelfs zij die door onreine geesten werden gekweld, werden genezen.
19 En de gehele schare deed pogingen hem aan te raken, want er ging kracht van hem uit die hen allen genas.
20 En hij sloeg zijn ogen op naar zijn discipelen en zei vervolgens: „Gelukkig zijt GIJ, armen, want U behoort het koninkrijk Gods toe.
21 Gelukkig zijt GIJ die thans honger lijdt, want GIJ zult verzadigd worden. Gelukkig zijt GIJ die thans weent, want GIJ zult lachen.
22 Gelukkig zijt GIJ wanneer de mensen U haten, en wanneer zij U uitstoten en U smaden en UW naam als goddeloos verwerpen ter wille van de Zoon des mensen.
23 Verheugt U op die dag en springt op, want ziet! UW beloning is groot in de hemel, want precies dezelfde dingen deden hun voorvaders ten aanzien van de profeten.
24 Maar wee U, rijken, want GIJ hebt UW vertroosting reeds ten volle.
25 Wee U die thans verzadigd zijt, want GIJ zult honger lijden. Wee U die thans lacht, want GIJ zult treuren en wenen.
26 Wee U, wanneer alle mensen goed van U spreken, want soortgelijke dingen deden hun voorvaders ten aanzien van de valse profeten.
27 Maar ik zeg tot U die luistert: Blijft UW vijanden liefhebben, goeddoen aan hen die U haten,
28 zegenen die U vervloeken, bidden voor hen die U beledigen.
29 Als iemand u op de ene wang slaat, bied hem dan ook de andere aan; en als iemand uw bovenkleed wegneemt, onthoud hem dan zelfs het onderkleed niet.
30 Geef aan een ieder die [iets van] u vraagt, en vraag uw dingen niet terug van degene die [ze] heeft weggenomen.
31 En zoals GIJ wilt dat de mensen U doen, doet hun evenzo.
32 En als GIJ liefhebt die U liefhebben, wat voor verdienste hebt GIJ dan? Want zelfs de zondaars hebben lief die hen liefhebben.
33 En als GIJ goeddoet aan hen die U goeddoen, wat voor verdienste hebt GIJ dan eigenlijk? Zelfs de zondaars doen hetzelfde.
34 Als GIJ voorts leent [zonder rente] aan hen van wie GIJ hoopt te ontvangen, wat voor verdienste hebt GIJ dan? Zelfs zondaars lenen [zonder rente] aan zondaars, om evenveel terug te krijgen.
35 Blijft daarentegen UW vijanden liefhebben en blijft goeddoen en lenen [zonder rente], zonder te hopen iets terug te krijgen, en UW beloning zal groot zijn, en GIJ zult zonen van de Allerhoogste zijn, want hij is goed jegens de ondankbaren en goddelozen.
36 Blijft barmhartig worden, zoals UW Vader barmhartig is.
37 Houdt bovendien op met oordelen, en GIJ zult geenszins geoordeeld worden; en houdt op met veroordelen, en GIJ zult geenszins veroordeeld worden. Blijft vrijlaten, en GIJ zult vrijgelaten worden.
38 Beoefent het geven, en U zal gegeven worden. Een voortreffelijke, aangestampte, geschudde en overlopende maat zal men in UW schoot storten. Want met de maat waarmee GIJ meet, zal men ook U meten.”
39 Vervolgens sprak hij ook een illustratie tot hen: „Kan soms een blinde een blinde leiden? Zullen zij dan niet beiden in een kuil vallen?
40 Een leerling staat niet boven zijn leraar, maar een ieder die volmaakt is onderricht, zal gelijk zijn leraar zijn.
41 Waarom kijkt gij dan naar het strootje dat in het oog van uw broeder is, maar bemerkt niet de balk die in uw eigen oog is?
42 Hoe kunt gij tot uw broeder zeggen: ’Broeder, laat mij het strootje dat zich in uw oog bevindt eruit halen’, terwijl gijzelf de balk niet ziet die in uw oog is? Huichelaar! Haal eerst de balk uit uw eigen oog, en dan zult gij duidelijk zien hoe gij het strootje dat zich in het oog van uw broeder bevindt, eruit moet halen.
43 Want er is geen voortreffelijke boom die rotte vruchten voortbrengt; ook is er geen rotte boom die voortreffelijke vruchten voortbrengt.
44 Want elke boom wordt gekend aan zijn eigen vruchten. Men plukt bijvoorbeeld geen vijgen van doorns, evenmin snijdt men druiven van een doornbos.
45 Een goed mens brengt uit de goede schat van zijn hart het goede voort, maar een goddeloos mens brengt uit zijn goddeloze [schat] voort wat goddeloos is; want uit de overvloed des harten spreekt zijn mond.
46 Waarom dan noemt GIJ mij ’Heer! Heer!’, maar doet niet de dingen die ik zeg?
47 Een ieder die tot mij komt en mijn woorden hoort en ze doet, ik zal U tonen op wie hij gelijkt:
48 Hij gelijkt op een mens die bij het bouwen van een huis diep ging graven en een fundament op de rots legde. Toen er nu een stortvloed kwam, beukte de rivier tegen dat huis aan, maar was niet krachtig genoeg om het te doen wankelen, omdat het goed gebouwd was.
49 Wie daarentegen hoort en er niet naar handelt, gelijkt op een mens die een huis op de grond bouwde zonder een fundament te leggen. De rivier beukte ertegenaan en onmiddellijk stortte het in, en de verwoesting van dat huis werd groot.”
lukas 7
7 Toen hij al zijn woorden ten aanhoren van het volk had geëindigd, ging hij Kape̱rnaüm binnen.
2 De slaaf van een zekere legeroverste nu, die hem dierbaar was, was ziek en lag op sterven.
3 Toen hij van Jezus hoorde, zond hij oudere mannen van de joden naar hem toe om hem te vragen of hij wilde komen en zijn slaaf er veilig doorheen wilde brengen.
4 Toen zij nu bij Jezus waren gekomen, verzochten zij het hem vervolgens ernstig en zeiden: „Hij is het waard dat gij hem deze [gunst] bewijst,
5 want hij heeft onze natie lief en hijzelf heeft de synagoge voor ons gebouwd.”
6 Hierop begaf Jezus zich met hen op weg. Maar toen hij niet ver meer van het huis was, had de legeroverste reeds vrienden gezonden om hem te zeggen: „Heer, doe geen moeite, want ik ben het niet waard dat gij onder mijn dak komt.
7 Daarom heb ik mij ook niet waardig geacht naar u toe te komen. Maar spreek een woord en laat mijn knecht gezond worden.
8 Want ook ik ben een mens die onder autoriteit is gesteld, en ik heb soldaten onder mij, en zeg ik tot de een: ’Ga!’, dan gaat hij, en tot een ander: ’Kom!’, dan komt hij, en tot mijn slaaf: ’Doe dit!’, dan doet hij het.”
9 Toen Jezus nu deze dingen hoorde, verwonderde hij zich over hem, en zich omkerend tot de schare die hem volgde, zei hij: „Ik zeg U: Zelfs in I̱sraël heb ik zo’n groot geloof niet gevonden.”
10 En toen zij die waren gezonden, in het huis terugkwamen, vonden zij de slaaf in goede gezondheid.
11 Kort hierop reisde hij naar een stad die Na̱ïn heette, en zijn discipelen en een grote schare reisden met hem mee.
12 Toen hij nu in de nabijheid van de stadspoort kwam, zie! daar werd een dode uitgedragen, de eniggeboren zoon van zijn moeder. Bovendien was zij weduwe. Er was ook een aanzienlijke schare uit de stad bij haar.
13 En toen de Heer haar in het oog kreeg, werd hij met medelijden jegens haar bewogen, en hij zei tot haar: „Houd op met wenen.”
14 Vervolgens trad hij naderbij en raakte de baar aan, en de dragers bleven staan, en hij zei: „Jonge man, ik zeg u: Sta op!”
15 En de dode ging overeind zitten en begon te spreken, en hij gaf hem aan zijn moeder.
16 Toen werden allen door vrees aangegrepen, en zij gingen God verheerlijken en zeiden: „Een groot profeet is onder ons verwekt”, en: „God heeft zijn aandacht op zijn volk gericht.”
17 En dit nieuws omtrent hem verbreidde zich in heel Jude̱a en overal in de omtrek.
18 De discipelen van Joha̱nnes nu berichtten hem al deze dingen.
19 Daarom riep Joha̱nnes een tweetal van zijn discipelen bij zich en zond hen naar de Heer om te zeggen: „Zijt gij de Komende, of hebben wij een ander te verwachten?”
20 Toen de mannen bij hem kwamen, zeiden zij: „Joha̱nnes de Doper heeft ons naar u toe gezonden om te zeggen: ’Zijt gij de Komende, of hebben wij een ander te verwachten?’”
21 In dat uur genas hij vele [mensen] van ziekten en ernstige kwalen en goddeloze geesten en schonk hij vele blinden [het vermogen] om te kunnen zien.
22 Daarom gaf hij de [twee] ten antwoord: „Gaat heen, bericht aan Joha̱nnes wat GIJ gezien en gehoord hebt: de blinden ontvangen het gezicht, de kreupelen lopen, de melaatsen worden gereinigd en de doven horen, de doden worden opgewekt en aan de armen wordt het goede nieuws verteld.
23 En gelukkig is hij die geen aanstoot aan mij neemt.”
24 Toen de boodschappers van Joha̱nnes waren weggegaan, begon hij betreffende Joha̱nnes tot de scharen te zeggen: „Wat zijt GIJ in de wildernis gaan aanschouwen? Een riet dat door de wind heen en weer bewogen wordt?
25 Wat zijt GIJ dán gaan zien? Een mens gehuld in zachte bovenklederen? Zij nu die prachtig gekleed gaan en in weelde leven, bevinden zich in koninklijke huizen.
26 Wat zijt GIJ dan eigenlijk gaan zien? Een profeet? Ja, zeg ik U, en veel meer dan een profeet.
27 Deze is het over wie geschreven staat: ’Zie! Ik zend mijn boodschapper voor uw aangezicht uit, die uw weg vóór u zal bereiden.’
28 Ik zeg U: Onder hen die uit vrouwen geboren zijn, is niemand groter dan Joha̱nnes; maar wie een mindere is in het koninkrijk Gods, is groter dan hij.”
29 (En toen het gehele volk en de belastinginners, die met de doop van Joha̱nnes waren gedoopt, [dit] hoorden, verklaarden zij dat God rechtvaardig was.
30 Maar de Farizeeën en zij die goed onderlegd waren in de Wet, die niet door hem waren gedoopt, minachtten de aan hen gegeven raad Gods.)
31 „Met wie zal ik de mensen van dit geslacht daarom vergelijken, en op wie gelijken zij?
32 Zij gelijken op jonge kinderen die op een marktplaats zitten en elkaar toeroepen, en die zeggen: ’Wij hebben voor U op de fluit gespeeld, maar GIJ hebt niet gedanst; wij hebben geweeklaagd, maar GIJ hebt niet geweend.’
33 Want Joha̱nnes de Doper is gekomen en at geen brood en dronk geen wijn, maar GIJ zegt: ’Hij heeft een demon.’
34 De Zoon des mensen is gekomen en eet en drinkt wél, maar GIJ zegt: ’Ziet! Een mens die een veelvraat is en verslaafd aan het drinken van wijn, een vriend van belastinginners en zondaars!’
35 Niettemin wordt de wijsheid gerechtvaardigd door al haar kinderen.”
36 Iemand van de Farizeeën nu vroeg hem aanhoudend om bij hem te komen eten. Hij ging dus het huis van de Farizeeër binnen en lag aan tafel aan.
37 En zie! een vrouw die in de stad als een zondares bekend stond, kwam te weten dat hij in het huis van de Farizeeër aan een maaltijd aanlag, en zij bracht een albasten [flacon] vol welriekende olie
38 en ging wenend achter hem staan, bij zijn voeten, en begon zijn voeten met haar tranen nat te maken en droogde ze met haar hoofdhaar af. Ook kuste zij zijn voeten teder en wreef ze met de welriekende olie in.
39 Toen de Farizeeër die hem had uitgenodigd dit zag, zei hij bij zichzelf: „Indien deze man een profeet was, zou hij weten wie en wat voor een vrouw het is die hem aanraakt, dat zij een zondares is.”
40 Maar Jezus gaf hem ten antwoord: „Si̱mon, ik heb u iets te zeggen.” Hij zei: „Leraar, zeg het!”
41 „Twee mannen hadden schuld bij een zekere geldschieter; de een had vijfhonderd denarii schuld, maar de ander vijftig.
42 Toen zij niets hadden waarmee zij [de schuld] konden terugbetalen, schold hij die aan allebei vrijelijk kwijt. Wie van hen zal hem daarom het meest liefhebben?”
43 Si̱mon gaf ten antwoord: „Ik veronderstel, degene aan wie hij het meeste vrijelijk heeft kwijtgescholden.” Hij zei tot hem: „Gij hebt juist geoordeeld.”
44 Daarop keerde hij zich tot de vrouw en zei tot Si̱mon: „Ziet gij deze vrouw? Ik ben in uw huis gekomen; gij hebt mij geen water voor mijn voeten gegeven. Maar deze vrouw heeft mijn voeten met haar tranen natgemaakt en ze met haar haren afgedroogd.
45 Gij hebt mij geen kus gegeven, maar deze vrouw heeft vanaf het uur dat ik ben binnengekomen, niet opgehouden mijn voeten teder te kussen.
46 Gij hebt mijn hoofd niet met olie ingewreven, maar deze vrouw heeft mijn voeten met welriekende olie ingewreven.
47 Op grond hiervan, zo zeg ik u, zijn haar zonden, ofschoon die vele zijn, vergeven, want zij heeft veel liefgehad; maar wie weinig wordt vergeven, heeft weinig lief.”
48 Toen zei hij tot haar: „Uw zonden zijn vergeven.”
49 Hierop begonnen zij die met hem aan tafel aanlagen, bij zichzelf te zeggen: „Wie is deze man, die zelfs zonden vergeeft?”
50 Maar hij zei tot de vrouw: „Uw geloof heeft u gered; ga heen in vrede.”
lukas 8
8 Kort daarna trok hij van stad tot stad en van dorp tot dorp, terwijl hij het goede nieuws van het koninkrijk Gods predikte en bekendmaakte. En de twaalf waren met hem,
2 alsmede zekere vrouwen die van goddeloze geesten en ziekten waren genezen: Mari̱a, die Magdale̱na wordt genoemd, van wie zeven demonen waren uitgegaan,
3 en Joha̱nna, de vrouw van Chu̱zas, gevolmachtigde van Hero̱des, en Suza̱nna en vele andere vrouwen, die hen van hun bezittingen dienden.
4 Toen er zich nu een grote schare verzameld had bij hen die uit de ene stad na de andere tot hem kwamen, sprak hij door middel van een illustratie:
5 „Een zaaier ging uit om zijn zaad te zaaien. Terwijl hij nu zaaide, viel een gedeelte ervan langs de weg en werd vertrapt, en de vogels des hemels aten het op.
6 Een ander gedeelte kwam op de rots terecht, en nadat het was uitgesproten, verdorde het omdat het geen vocht had.
7 Een ander gedeelte viel tussen de doorns, en de doorns, die tegelijkertijd op kwamen, verstikten het.
8 Een ander gedeelte viel op de goede aarde, en nadat het was uitgesproten, bracht het honderdvoudig vrucht voort.” Toen hij deze dingen zei, riep hij vervolgens uit: „Wie oren heeft om te luisteren, hij luistere.”
9 Maar zijn discipelen kwamen hem vragen wat deze illustratie toch betekende.
10 Hij zei: „U is het gegeven de heilige geheimen van het koninkrijk Gods te begrijpen, maar aan de overigen [worden ze gegeven] in illustraties, opdat zij, ofschoon zij kijken, tevergeefs kijken, en ofschoon zij horen, de betekenis niet begrijpen.
11 Welnu, de betekenis van de illustratie is deze: Het zaad is het woord van God.
12 Die langs de weg, zijn zij die hebben gehoord, dan komt de Duivel en neemt het woord uit hun hart weg, opdat zij niet zouden geloven en worden gered.
13 Die op de rots, zijn zij die het woord met vreugde ontvangen wanneer zij het horen, maar dezen hebben geen wortel; zij geloven een tijdlang, maar in een tijd van beproeving vallen zij af.
14 Wat tussen de doorns viel, dat zijn zij die hebben gehoord, maar die, meegesleept door zorgen en rijkdom en genoegens van dit leven, volledig worden verstikt en niets tot volmaaktheid brengen.
15 Dat op de voortreffelijke aarde, zijn zij die het woord, na het met een edel en goed hart te hebben gehoord, vasthouden en met volharding vrucht dragen.
16 Niemand die een lamp heeft aangestoken, bedekt ze met een vat of zet ze onder een bed, maar hij zet ze op een lampenstandaard, opdat zij die binnenkomen, het licht kunnen zien.
17 Want er is niets verborgen dat niet openbaar zal worden, noch is er iets zorgvuldig aan het oog onttrokken dat nimmer bekend zal worden en nimmer aan het licht zal komen.
18 Schenkt daarom aandacht aan de wijze waarop GIJ luistert; want wie heeft, hem zal meer worden gegeven, maar wie niet heeft, hem zal zelfs wat hij meent te hebben, nog ontnomen worden.”
19 Nu kwamen zijn moeder en broers naar hem toe, maar vanwege de schare konden zij hem niet bereiken.
20 Er werd hem echter bericht: „Uw moeder en uw broers staan buiten en willen u zien.”
21 Hij gaf hun ten antwoord: „Mijn moeder en mijn broers zijn dezen die het woord van God horen en doen.”
22 In de loop van een der dagen stapten hij en zijn discipelen in een boot, en hij zei tot hen: „Laten wij naar de andere kant van het meer oversteken.” Zij staken derhalve van wal.
23 Maar terwijl zij voeren, viel hij in slaap. Nu sloeg er een zware storm op het meer neer, en zij maakten [water] en raakten in gevaar.
24 Ten slotte gingen zij naar hem toe en wekten hem en zeiden: „Onderwijzer, Onderwijzer, wij vergaan haast!” Hij stond op, bestrafte de wind en het woeden van het water, en ze bedaarden, en er ontstond een kalmte.
25 Toen zei hij tot hen: „Waar is UW geloof?” Maar door vrees aangegrepen, verwonderden zij zich, terwijl zij tot elkaar zeiden: „Wie is dat toch, want hij beveelt zelfs de winden en het water, en ze gehoorzamen hem?”
26 En zij legden aan in het land der Gerasenen, dat tegenover Galile̱a ligt.
27 Toen hij echter aan land was gestapt, kwam een zekere man uit de stad hem tegemoet, die door demonen bezeten was. En sinds geruime tijd droeg hij geen kleding meer, terwijl hij niet in een huis, maar te midden van de graven verbleef.
28 Toen hij Jezus zag, viel hij schreeuwend voor hem neer en zei met een luide stem: „Wat heb ik met u te maken, Jezus, Zoon van de Allerhoogste God? Ik smeek u, pijnig mij niet.”
29 (Hij had de onreine geest namelijk bevel gegeven van de mens uit te gaan. Want gedurende lange tijd had die hem vastgehouden, en hij werd herhaaldelijk met ketens en voetboeien gebonden en onder bewaking gesteld, maar hij trok de boeien telkens stuk en werd door de demon de eenzame plaatsen ingejaagd.)
30 Jezus vroeg hem: „Hoe is uw naam?” Hij zei: „Legioen”, want er waren vele demonen in hem gevaren.
31 En zij bleven hem dringend verzoeken hun niet te bevelen de afgrond in te gaan.
32 Nu werd daar op de berg een aanzienlijke kudde zwijnen gehoed; zij verzochten hem dan dringend dat hij hun zou toestaan daarin te gaan. En hij stond het hun toe.
33 Toen gingen de demonen uit van de mens en voeren in de zwijnen, en de kudde stortte zich van de steile helling in het meer en verdronk.
34 Toen de hoeders echter zagen wat er gebeurd was, vluchtten zij en berichtten het in de stad en op het land.
35 Toen liepen de mensen uit om te zien wat er gebeurd was, en zij kwamen bij Jezus en vonden de mens van wie de demonen waren uitgegaan, gekleed en goed bij zijn verstand, aan de voeten van Jezus zitten; en zij werden bevreesd.
36 Zij die het gezien hadden, berichtten hun hoe de door demonen bezetene beter was gemaakt.
37 Heel de menigte van de landstreek der Gerasenen vroeg hem nu bij hen vandaan te gaan, want zij waren door grote vrees bevangen. Toen stapte hij in de boot en keerde terug.
38 De man van wie de demonen waren uitgegaan, smeekte echter aanhoudend bij hem te mogen blijven; maar hij stuurde de man weg en zei:
39 „Ga naar huis terug en blijf vertellen wat God allemaal voor u heeft gedaan.” Hij dan ging heen en verkondigde in de gehele stad wat Jezus allemaal voor hem had gedaan.
40 Toen Jezus terugkwam, ontving de schare hem vriendelijk, want zij verwachtten hem allen.
41 Maar zie! daar kwam een man, Jaï̱rus genaamd, en deze was een presiderende dienaar van de synagoge. En hij viel aan de voeten van Jezus neer en verzocht hem vervolgens dringend in zijn huis te komen,
42 omdat hij een eniggeboren dochter van ongeveer twaalf jaar had, die op sterven lag. Terwijl hij erheen ging, drongen de scharen om hem heen.
43 En een vrouw die al twaalf jaar aan een bloedvloeiing leed en bij niemand genezing had kunnen vinden,
44 naderde van achteren en raakte de franje van zijn bovenkleed aan, en ogenblikkelijk hield haar bloedvloeiing op.
45 Jezus zei nu: „Wie heeft mij aangeraakt?” Toen zij het allen ontkenden, zei Pe̱trus: „Onderwijzer, de scharen omringen u en dringen dicht op u aan.”
46 Toch zei Jezus: „Iemand heeft mij aangeraakt, want ik heb bemerkt dat er kracht van mij is uitgegaan.”
47 Toen de vrouw zag dat zij niet onopgemerkt was gebleven, kwam zij zich bevend voor hem neerwerpen en onthulde ten aanhoren van al het volk om welke reden zij hem had aangeraakt en hoe zij ogenblikkelijk gezond was geworden.
48 Maar hij zei tot haar: „Dochter, uw geloof heeft u beter gemaakt; ga heen in vrede.”
49 Terwijl hij nog sprak, kwam een zekere vertegenwoordiger van de presiderende dienaar van de synagoge zeggen: „Uw dochter is gestorven; val de leraar niet langer lastig.”
50 Toen Jezus dit hoorde, antwoordde hij hem: „Vrees niet, leg slechts geloof aan de dag, en zij zal gered worden.”
51 Bij het huis gekomen, liet hij niemand met zich naar binnen gaan behalve Pe̱trus en Joha̱nnes en Jako̱bus en de vader en moeder van het meisje.
52 Maar de mensen waren allen aan het wenen en zich in droefheid om haar aan het slaan. Daarom zei hij: „Houdt op met wenen, want zij is niet gestorven, maar slaapt.”
53 Hierop lachten zij hem uit, want zij wisten dat zij was gestorven.
54 Hij pakte haar echter bij de hand en riep: „Meisje, sta op!”
55 En haar geest keerde terug, en zij stond ogenblikkelijk op, en hij beval dat men haar iets te eten zou geven.
56 Haar ouders nu waren buiten zichzelf, maar hij gebood hun het gebeurde aan niemand te vertellen.
lukas 9
9 Toen riep hij de twaalf bijeen en gaf hun kracht en macht over alle demonen en om ziekten te genezen.
2 Daarop zond hij hen uit om het koninkrijk Gods te prediken en [de zieken] gezond te maken,
3 en hij zei tot hen: „Neemt niets mee voor de reis, geen staf, geen voedselzak, geen brood, geen zilvergeld; hebt ook geen twee onderklederen.
4 Maar als GIJ ergens een huis binnengaat, blijft daar en vertrekt vandaar.
5 En als men U ergens niet ontvangt, schudt dan bij het weggaan uit die stad het stof van UW voeten, als een getuigenis tegen hen.”
6 Toen gingen zij op weg en trokken van dorp tot dorp het gebied door, terwijl zij overal het goede nieuws bekendmaakten en genezingen verrichtten.
7 De districtsregeerder Hero̱des nu hoorde wat er allemaal gebeurde, en hij verkeerde in grote verlegenheid, omdat sommigen zeiden dat Joha̱nnes uit de doden was opgewekt,
8 maar anderen dat Eli̱a was verschenen en weer anderen dat iemand van de oude profeten was opgestaan.
9 Hero̱des zei: „Joha̱nnes heb ik onthoofd. Wie is dit dan over wie ik zulke dingen hoor?” Hij zocht daarom een gelegenheid om hem te zien.
10 Bij hun terugkeer verhaalden de apostelen hem alles wat zij hadden gedaan. Daarop nam hij hen mee en trok zich in de eenzaamheid terug in een stad die Bethsa̱ïda heette.
11 Maar de scharen kwamen het te weten en volgden hem. En hij ontving hen vriendelijk en ging tot hen spreken over het koninkrijk Gods, en hen die genezing nodig hadden, maakte hij gezond.
12 Toen begon de dag [ten einde] te neigen. De twaalf kwamen nu naar hem toe en zeiden: „Stuur de schare weg, opdat zij naar de dorpen en het land in de omtrek kunnen gaan en zich onderdak en voedselbenodigdheden kunnen verschaffen, want wij zijn hier op een eenzame plaats.”
13 Maar hij zei tot hen: „Geeft GIJ hun iets te eten.” Zij zeiden: „Wij hebben niet meer dan vijf broden en twee vissen, of wijzelf zouden voor al deze mensen levensmiddelen moeten gaan kopen.”
14 Nu waren er ongeveer vijfduizend mannen. Maar hij zei tot zijn discipelen: „Laat hen aanliggen zoals bij maaltijden, in groepen van elk ongeveer vijftig.”
15 En zij deden dit en lieten hen allen aanliggen.
16 Daarop nam hij de vijf broden en de twee vissen, keek omhoog naar de hemel, sprak er de zegen over uit en brak ze en gaf ze toen aan de discipelen om ze aan de schare voor te zetten.
17 Zij aten dan allen en werden verzadigd, en wat zij hadden overgehouden, werd opgehaald: twaalf manden met brokken.
18 Toen hij later alleen aan het bidden was, kwamen de discipelen gezamenlijk naar hem toe, en hij vroeg hun en zei: „Wie zeggen de scharen dat ik ben?”
19 Zij gaven ten antwoord: „Joha̱nnes de Doper; maar anderen Eli̱a, en weer anderen, dat een van de oude profeten is opgestaan.”
20 Toen zei hij tot hen: „Wie zegt GIJ echter dat ik ben?” Pe̱trus gaf ten antwoord: „De Christus van God.”
21 Daarop gebood hij hun in nadrukkelijke bewoordingen dit aan niemand te zeggen,
22 maar hij zei: „De Zoon des mensen moet veel lijden ondergaan en door de oudere mannen en overpriesters en schriftgeleerden verworpen worden en gedood worden en op de derde dag worden opgewekt.”
23 Toen zei hij verder tot allen: „Wil iemand achter mij komen, dan moet hij zichzelf verloochenen en zijn martelpaal dag aan dag opnemen en mij voortdurend volgen.
24 Want wie zijn ziel wil redden, zal ze verliezen; maar wie zijn ziel verliest ter wille van mij, die zal ze redden.
25 Wat voor nut toch heeft het voor een mens als hij de gehele wereld wint, maar zichzelf verliest of schade lijdt?
26 Want wie zich over mij en over mijn woorden schaamt, over hem zal de Zoon des mensen zich schamen wanneer hij gekomen zal zijn in zijn heerlijkheid en die van de Vader en van de heilige engelen.
27 Ik zeg U echter naar waarheid: Onder hen die hier staan, zijn er sommigen die geenszins de dood zullen smaken voordat zij eerst het koninkrijk Gods zien.”
28 Het geschiedde nu ongeveer acht dagen na deze woorden dat hij Pe̱trus en Joha̱nnes en Jako̱bus meenam en de berg besteeg om te bidden.
29 En terwijl hij bad, werd het aanzien van zijn aangezicht anders en zijn kleding werd glinsterend wit.
30 En zie! twee mannen waren met hem in gesprek, het waren Mo̱zes en Eli̱a.
31 Dezen verschenen met heerlijkheid en gingen spreken over zijn heengaan, dat hij te Jeru̱zalem moest vervullen.
32 Nu waren Pe̱trus en degenen die met hem waren, door slaap overmand; maar toen zij klaar wakker werden, zagen zij zijn heerlijkheid en de twee mannen die bij hem stonden.
33 En toen dezen van hem werden gescheiden, zei Pe̱trus tot Jezus: „Onderwijzer, het is heel goed dat wij hier zijn, laten wij daarom drie tenten opslaan, één voor u en één voor Mo̱zes en één voor Eli̱a”, zonder te weten wat hij zei.
34 Maar terwijl hij deze dingen zei, vormde er zich een wolk die hen vervolgens overschaduwde. Toen zij in de wolk gingen, werden zij bevreesd.
35 En er kwam een stem uit de wolk, die zei: „Dit is mijn Zoon, degene die is uitverkoren. Luistert naar hem.”
36 En toen de stem weerklonk, werd Jezus alleen bevonden. Maar zij bewaarden het stilzwijgen en berichtten in die dagen aan niemand iets van de dingen die zij hadden gezien.
37 Toen zij de volgende dag van de berg afdaalden, kwam hem een grote schare tegemoet.
38 En zie! een man uit de schare riep en zei: „Leraar, ik smeek u naar mijn zoon te komen kijken, want hij is mijn eniggeborene,
39 en zie! een geest overweldigt hem, en plotseling schreeuwt hij het uit, en hij doet hem stuiptrekken tot het schuim hem op de mond staat, en ook nadat hij hem letsel heeft toegebracht, gaat hij nog maar nauwelijks van hem weg.
40 En ik heb uw discipelen gesmeekt hem uit te werpen, maar zij konden het niet.”
41 Jezus gaf ten antwoord: „O ongelovig en verdraaid geslacht, hoe lang moet ik nog bij U blijven en U verdragen? Breng uw zoon hier.”
42 Maar zelfs terwijl hij naderbij kwam, sloeg de demon hem tegen de grond en deed hem hevig stuiptrekken. Maar Jezus bestrafte de onreine geest en maakte de jongen gezond en gaf hem aan zijn vader terug.
43 Zij dan stonden allen versteld van de majestueuze kracht van God. Terwijl nu allen zich verwonderden over al de dingen die hij deed, zei hij tot zijn discipelen:
44 „Knoopt deze woorden in UW oren, want de Zoon des mensen zal stellig in de handen der mensen worden overgeleverd.”
45 Zij begrepen dit woord echter nog steeds niet. Ja, het was voor hen verborgen, opdat zij het niet konden vatten, en zij waren bevreesd hem over dit woord te vragen.
46 Toen kwam er een overlegging bij hen op, namelijk wie van hen wel de grootste zou zijn.
47 Daar Jezus de overlegging van hun hart wist, nam hij een jong kind, zette het naast zich
48 en zei tot hen: „Al wie dit jonge kind ontvangt op basis van mijn naam, ontvangt [ook] mij, en al wie mij ontvangt, ontvangt [ook] hem die mij heeft uitgezonden. Want wie zich als een mindere onder U allen gedraagt, die is groot.”
49 Joha̱nnes gaf ten antwoord: „Onderwijzer, wij hebben iemand met gebruikmaking van uw naam demonen zien uitwerpen en wij hebben getracht het hem te beletten, omdat hij [u] niet met ons volgt.”
50 Maar Jezus zei tot hem: „Tracht gijlieden niet het [hem] te beletten, want wie niet tegen U is, is vóór U.”
51 Toen de dagen nu ten volle verstreken dat hij opgenomen zou worden, richtte hij zijn aangezicht er vastberaden op naar Jeru̱zalem te gaan.
52 Daarom zond hij boodschappers voor zich uit. En zij gingen heen en kwamen in een dorp der Samaritanen om voorbereidingen voor hem te treffen;
53 maar men ontving hem niet, omdat hij zijn aangezicht erop gericht had naar Jeru̱zalem te gaan.
54 Toen de discipelen Jako̱bus en Joha̱nnes dit zagen, zeiden zij: „Heer, wilt gij dat wij zeggen dat er vuur van de hemel neerdaalt om hen te verdelgen?”
55 Maar hij keerde zich om en bestrafte hen.
56 Daarom gingen zij naar een ander dorp.
57 Terwijl zij nu onderweg waren, zei iemand tot hem: „Ik zal u volgen, waarheen gij ook gaat.”
58 En Jezus zei tot hem: „De vossen hebben holen en de vogels des hemels roestplaatsen, maar de Zoon des mensen heeft geen plaats om zijn hoofd neer te leggen.”
59 Toen zei hij tot een ander: „Wees mijn volgeling.” De man zei: „Sta mij toe eerst heen te gaan en mijn vader te begraven.”
60 Maar hij zei tot hem: „Laat de doden hun doden begraven, maar gij, ga heen en maak alom het koninkrijk Gods bekend.”
61 En weer een ander zei: „Ik zal u volgen, Heer, maar sta mij toe eerst afscheid te nemen van mijn huisgenoten.”
62 Jezus zei tot hem: „Niemand die zijn hand aan de ploeg heeft geslagen en ziet naar de dingen die achter hem liggen, is goed geschikt voor het koninkrijk Gods.”
lukas 10
10 Na deze dingen wees de Heer zeventig anderen aan en zond hen twee aan twee voor zich uit naar elke stad en plaats waarheen hijzelf van plan was te gaan.
2 Toen zei hij tot hen: „De oogst is werkelijk groot, maar er zijn weinig werkers. Smeekt daarom de Meester van de oogst dat hij werkers in zijn oogst uitzendt.
3 Gaat heen. Ziet! Ik zend U uit als lammeren te midden van wolven.
4 Draagt geen beurs, noch voedselzak, noch sandalen, en omhelst niemand ter begroeting onderweg.
5 Waar GIJ ook een huis binnengaat, zegt eerst: ’Vrede zij over dit huis.’
6 En indien daar een vriend des vredes is, zal UW vrede op hem rusten. Maar zo niet, dan zal hij tot U terugkeren.
7 Blijft dus in dat huis en eet en drinkt datgene waarin zij voorzien, want de werker is zijn loon waard. Gaat niet van het ene huis over naar het andere.
8 En als GIJ ergens een stad binnengaat en men U ontvangt, eet dan wat U wordt voorgezet,
9 en geneest de zieken die daar zijn, en blijft hun zeggen: ’Het koninkrijk Gods is nabij U gekomen.’
10 Maar als GIJ ergens een stad binnengaat en men U niet ontvangt, gaat dan uit op haar brede straten en zegt:
11 ’Zelfs het stof uit UW stad dat aan onze voeten is blijven kleven, vegen wij tegen U af. Houdt niettemin dit in gedachte, dat het koninkrijk Gods nabij gekomen is.’
12 Ik zeg U dat het voor So̱dom draaglijker zal zijn op die dag dan voor die stad.
13 Wee u, Cho̱razin! Wee u, Bethsa̱ïda!, want indien de krachtige werken die in U zijn geschied, in Ty̱rus en Si̱don waren geschied, zouden ze reeds lang geleden, in zak en as gezeten, berouw hebben gehad.
14 Daarom zal het voor Ty̱rus en Si̱don draaglijker zijn in het oordeel dan voor U.
15 En gij, Kape̱rnaüm, zult gij misschien tot de hemel worden verhoogd? Tot in Ha̱des zult gij worden neergeworpen!
16 Wie naar U luistert, luistert [ook] naar mij. En wie U minacht, minacht [ook] mij. Wie bovendien mij minacht, minacht [ook] hem die mij heeft uitgezonden.”
17 Toen keerden de zeventig vreugdevol terug en zeiden: „Heer, zelfs de demonen worden met gebruikmaking van uw naam aan ons onderworpen.”
18 Daarop zei hij tot hen: „Ik zag Sa̱tan reeds als een bliksem uit de hemel gevallen.
19 Ziet! Ik heb U de autoriteit gegeven om slangen en schorpioenen onder de voeten te treden, en over alle kracht van de vijand, en niets zal U ook maar enigszins schaden.
20 Verheugt U evenwel niet over het feit dat de geesten aan U worden onderworpen, maar verheugt U omdat UW namen zijn opgeschreven in de hemelen.”
21 In datzelfde uur werd hij verrukt in de heilige geest en zei: „Ik loof u in het openbaar, Vader, Heer van hemel en aarde, omdat gij deze dingen voor wijzen en intellectuelen zorgvuldig hebt verborgen en ze aan kleine kinderen hebt geopenbaard. Ja, o Vader, want het heeft u goedgedacht zo te handelen.
22 Alle dingen zijn door mijn Vader aan mij overgegeven, en niemand weet wie de Zoon is, dan de Vader; en niemand [weet] wie de Vader is, dan de Zoon, en hij aan wie de Zoon hem wil openbaren.”
23 Daarop keerde hij zich tot de discipelen alleen en zei: „Gelukkig zijn de ogen die de dingen aanschouwen welke GIJ aanschouwt.
24 Want ik zeg U: Vele profeten en koningen hebben begeerd de dingen te zien die GIJ aanschouwt, maar hebben ze niet gezien, en de dingen te horen die GIJ hoort, maar hebben ze niet gehoord.”
25 En zie! een zekere man die goed onderlegd was in de Wet, stond op om hem op de proef te stellen en zei: „Leraar, door wat te doen, zal ik eeuwig leven beërven?”
26 Hij zei tot hem: „Wat staat er in de Wet geschreven? Hoe leest gij?”
27 Hij gaf ten antwoord: „’Gij moet Jehovah, uw God, liefhebben met geheel uw hart en met geheel uw ziel en met geheel uw kracht en met geheel uw verstand’, en: ’uw naaste als uzelf.’”
28 Hij zei tot hem: „Gij hebt juist geantwoord;’blijf dit doen en gij zult leven verkrijgen.’”
29 Daar de man echter wilde aantonen dat hij rechtvaardig was, zei hij tot Jezus: „Wie is dan mijn naaste?”
30 Jezus gaf ten antwoord: „Een zeker mens daalde af van Jeru̱zalem naar Je̱richo en viel in de handen van rovers, die hem niet alleen uitkleedden, maar ook slagen toedienden en weggingen, terwijl zij hem halfdood lieten liggen.
31 Bij toeval nu daalde een zekere priester af langs die weg, maar toen hij hem zag, ging hij aan de overkant voorbij.
32 Zo was er ook een leviet die, toen hij bij de plaats kwam en hem zag, aan de overkant voorbijging.
33 Maar een zekere Samaritaan die langs die weg reisde, trof hem aan en werd, toen hij hem zag, door medelijden bewogen.
34 Daarom ging hij naar hem toe en verbond zijn wonden, terwijl hij er olie en wijn op goot. Vervolgens tilde hij hem op zijn eigen beest en bracht hem naar een herberg en zorgde voor hem.
35 En de volgende dag haalde hij twee denarii te voorschijn, gaf ze aan de waard en zei: ’Zorg voor hem, en wat gij meer dan dit mocht besteden, zal ik u vergoeden wanneer ik hier terugkom.’
36 Wie van deze drie heeft zich, naar het u toeschijnt, tot de naaste gemaakt van de man die in de handen van de rovers was gevallen?”
37 Hij zei: „Degene die barmhartig jegens hem handelde.” Jezus zei toen tot hem: „Ga heen en doet gij evenzo.”
38 Op hun tocht nu ging hij een zeker dorp binnen. Hier ontving een zekere vrouw, Ma̱rtha genaamd, hem als gast in het huis.
39 Deze vrouw had ook een zuster, Mari̱a geheten, die echter aan de voeten van de Heer ging zitten en naar zijn woord bleef luisteren.
40 Ma̱rtha daarentegen werd afgeleid door het zorg dragen voor vele bezigheden. Daarom trad zij naderbij en zei: „Heer, laat het u onverschillig dat mijn zuster mij alleen voor alles laat zorgen? Zeg haar daarom dat zij mij komt helpen.”
41 De Heer gaf haar ten antwoord: „Ma̱rtha, Ma̱rtha, gij zijt bezorgd en verontrust over veel dingen.
42 Toch zijn maar weinig dingen nodig, of maar één. Wat Mari̱a aangaat, zij heeft het goede deel gekozen, en het zal haar niet worden ontnomen.”
lukas 11
11 Op een keer nu was hij op een zekere plaats aan het bidden, en toen hij ophield, zei iemand van zijn discipelen tot hem: „Heer, leer ons bidden, zoals Joha̱nnes het ook aan zijn discipelen heeft geleerd.”
2 Toen zei hij tot hen: „Wanneer GIJ bidt, zegt dan: ’Vader, uw naam worde geheiligd. Uw koninkrijk kome.
3 Geef ons ons brood voor de dag naar de dag het vereist.
4 En vergeef ons onze zonden, want ook wij vergeven een ieder die bij ons in de schuld staat; en breng ons niet in verzoeking.’”
5 Vervolgens zei hij tot hen: „Wie van U zal een vriend hebben en zal midden in de nacht naar hem toe gaan en tot hem zeggen: ’Vriend, leen mij drie broden,
6 want zojuist is er een vriend van mij van een reis bij mij aangekomen en ik heb niets om hem voor te zetten’?
7 En die geeft van binnen uit ten antwoord: ’Val mij niet langer lastig. De deur is al op slot en mijn jonge kinderen zijn met mij in bed; ik kan niet opstaan om u iets te geven.’
8 Ik zeg U: Al zal hij niet opstaan en hem iets geven omdat hij zijn vriend is, dan zal hij stellig om zijn vrijpostig aandringen opstaan en hem geven al wat hij nodig heeft.
9 Derhalve zeg ik U: Blijft vragen, en het zal U gegeven worden; blijft zoeken, en GIJ zult vinden; blijft kloppen, en er zal U opengedaan worden.
10 Want al wie vraagt, ontvangt, en al wie zoekt, vindt, en al wie klopt, hem zal opengedaan worden.
11 Is er ook een vader onder U die, als zijn zoon om een vis vraagt, hem soms een slang in plaats van een vis zal geven?
12 Of als hij ook om een ei vraagt, hem een schorpioen zal geven?
13 Als GIJ dus, ofschoon GIJ slecht zijt, goede gaven aan UW kinderen weet te geven, hoeveel te meer zal dan de Vader in de hemel heilige geest geven aan wie hem erom vragen!”
14 Later was hij bezig een demon uit te werpen die stom was. Nadat de demon was uitgegaan, sprak de stomme. En de scharen verwonderden zich.
15 Maar er waren er onder hen die zeiden: „Hij werpt de demonen uit door bemiddeling van Beë̱lzebub, de heerser der demonen.”
16 Anderen echter, die hem wilden verzoeken, verlangden nu een teken uit de hemel van hem.
17 Daar hij hun gedachten kende, zei hij tot hen: „Ieder koninkrijk dat tegen zichzelf verdeeld is, komt tot verwoesting, en een huis dat tegen zichzelf [verdeeld is] valt.
18 Als dus ook Sa̱tan tegen zichzelf verdeeld is, hoe zal zijn koninkrijk dan standhouden? Want GIJ zegt dat ik de demonen door bemiddeling van Beë̱lzebub uitwerp.
19 Als ik door bemiddeling van Beë̱lzebub de demonen uitwerp, door bemiddeling van wie werpen UW zonen ze dan uit? Daarom zullen zij rechters over U zijn.
20 Maar als ik door middel van de vinger Gods de demonen uitwerp, dan is het koninkrijk Gods werkelijk onverwachts tot U gekomen.
21 Wanneer een sterk, welbewapend man zijn paleis bewaakt, blijven zijn bezittingen in vrede.
22 Maar wanneer iemand die sterker is dan hij, hem aanvalt en hem overwint, dan neemt die zijn volle wapenrusting waarop hij vertrouwde weg en verdeelt de dingen die hij van hem heeft geroofd.
23 Wie niet aan mijn zijde staat, is tegen mij, en wie niet met mij bijeenbrengt, verstrooit.
24 Wanneer een onreine geest van een mens uitgaat, trekt hij door dorre plaatsen op zoek naar een rustplaats, en wanneer hij er geen heeft gevonden, zegt hij: ’Ik zal terugkeren naar mijn huis waar ik uit getrokken ben.’
25 En daar aangekomen, vindt hij het schoongeveegd en versierd.
26 Dan gaat hij heen en neemt zeven andere geesten mee, die nog goddelozer zijn dan hijzelf, en nadat zij er binnen zijn gegaan, wonen zij daar; en de laatste omstandigheden van die mens worden erger dan de eerste.”
27 Terwijl hij nu deze dingen zei, verhief een zekere vrouw uit de schare haar stem en zei tot hem: „Gelukkig de schoot die u heeft gedragen en de borsten die u hebben gezoogd!”
28 Maar hij zei: „Neen, gelukkig zijn veeleer zij die het woord van God horen en het onderhouden!”
29 Toen de scharen samenstroomden, begon hij te zeggen: „Dit geslacht is een goddeloos geslacht; het zoekt een teken. Maar het zal geen teken worden gegeven dan het teken van Jo̱na.
30 Want evenals Jo̱na een teken werd voor de Ninevieten, zo zal ook de Zoon des mensen het zijn voor dit geslacht.
31 De koningin van het Zuiden zal in het oordeel worden opgewekt met de mannen van dit geslacht en zal hen veroordelen, want zij kwam van de einden der aarde om de wijsheid van Sa̱lomo te horen, maar ziet! méér dan Sa̱lomo is hier.
32 De mannen van Ni̱nevé zullen in het oordeel opstaan met dit geslacht en zullen het veroordelen, want zij hadden berouw op hetgeen Jo̱na predikte; maar ziet! méér dan Jo̱na is hier.
33 Niemand die een lamp heeft aangestoken, zet die in een verscholen hoek of onder een korenmaat, maar op de lampenstandaard, opdat zij die binnenkomen, het licht kunnen zien.
34 De lamp van het lichaam is uw oog. Wanneer uw oog zuiver is, is ook uw hele lichaam licht; maar wanneer het boos is, is ook uw lichaam duister.
35 Neem u daarom in acht. Misschien is het licht dat in u is, duisternis.
36 Als daarom uw hele lichaam licht is en geen enkel deel duister, zal het in zijn geheel even licht zijn als wanneer een lamp u met haar stralen licht geeft.”
37 Toen hij dit gesproken had, verzocht een Farizeeër hem om bij hem te komen eten. Hij ging dus naar binnen en lag aan tafel aan.
38 Het verbaasde de Farizeeër echter te zien dat hij zich niet eerst vóór het middagmaal waste.
39 Maar de Heer zei tot hem: „GIJ Farizeeën nu, GIJ reinigt de buitenkant van de beker en de schotel, maar UW binnenste is vol roof en goddeloosheid.
40 Onredelijken! Heeft hij die de buitenkant heeft gemaakt, ook niet de binnenkant gemaakt?
41 Geeft niettemin de dingen die binnenin zijn als gaven van barmhartigheid, en ziet! alle [andere] dingen aangaande U zijn rein.
42 Maar wee U, Farizeeën, want GIJ geeft tienden van de munt en de wijnruit en van elk [ander] tuingewas, maar ziet de gerechtigheid en de liefde van God over het hoofd! Deze dingen moest GIJ doen, zonder die andere evenwel na te laten.
43 Wee U, Farizeeën, want GIJ hebt de voorste zitplaatsen in de synagogen en de begroetingen op de marktplaatsen lief!
44 Wee U, want GIJ zijt gelijk de herinneringsgraven die niet in het oog vallen, zodat de mensen eroverheen lopen zonder [het] te weten!”
45 Iemand van degenen die goed onderlegd waren in de Wet, gaf hem ten antwoord: „Leraar, door deze dingen te zeggen, beledigt gij ook ons.”
46 Toen zei hij: „Wee ook ulieden die goed onderlegd zijt in de Wet, want GIJ belaadt de mensen met moeilijk te dragen vrachten, maar zelf raakt GIJ de vrachten niet met één van UW vingers aan!
47 Wee U, want GIJ bouwt de herinneringsgraven der profeten, maar UW voorvaders hebben hen gedood!
48 GIJ zijt stellig getuigen van de daden van UW voorvaders en toch stemt GIJ ermee in, want zij hebben de profeten gedood, maar GIJ bouwt [hun graven].
49 Daarom ook heeft Gods wijsheid gezegd: ’Ik zal profeten en apostelen tot hen zenden, en sommigen van hen zullen zij doden en vervolgen,
50 zodat het bloed van alle profeten, dat vergoten is sinds de grondlegging der wereld, van dit geslacht geëist zal worden,
51 vanaf het bloed van A̱bel tot het bloed van Zachari̱a, die gedood werd tussen het altaar en het huis.’ Ja, ik zeg U, het zal van dit geslacht worden geëist.
52 Wee U, GIJ die goed onderlegd zijt in de Wet, want GIJ hebt de sleutel der kennis weggenomen; zelf zijt GIJ niet binnengegaan, en die binnengingen, hebt GIJ het verhinderd!”
53 Toen hij nu vandaar wegging, begonnen de schriftgeleerden en de Farizeeën het hem vreselijk lastig te maken en hem met nog meer vragen te bestoken,
54 terwijl zij op hem loerden om iets uit zijn mond op te vangen.
lukas 12
12 Toen er intussen een schare van zo vele duizenden was bijeengekomen dat zij elkaar onder de voet liepen, begon hij allereerst tot zijn discipelen te zeggen: „Wacht U voor het zuurdeeg van de Farizeeën, hetwelk huichelarij is.
2 Maar er is niets zorgvuldig aan het oog onttrokken dat niet geopenbaard zal worden, en verborgen dat niet bekend zal worden.
3 Al wat GIJ daarom in de duisternis zegt, zal in het licht worden gehoord, en wat GIJ in binnenkamers fluistert, zal van de daken worden gepredikt.
4 Bovendien zeg ik U, mijn vrienden: Vreest niet hen die het lichaam doden en daarna niets meer kunnen doen.
5 Ik zal U echter te kennen geven wie GIJ moet vrezen: Vreest hem die, nadat hij heeft gedood, autoriteit heeft om in Gehe̱nna te werpen. Ja, ik zeg U, vreest Hem.
6 Worden niet vijf mussen voor twee geldstukken van geringe waarde verkocht? Toch wordt niet één daarvan vergeten bij God.
7 Maar zelfs de haren van UW hoofd zijn alle geteld. Vreest niet; GIJ zijt meer waard dan vele mussen.
8 Ik zeg U dan: Belijdt iemand voor de mensen dat hij in eendracht met mij is, dan zal ook de Zoon des mensen voor de engelen van God belijden in eendracht met hem te zijn.
9 Maar wie mij verloochent voor de mensen, zal voor de engelen van God worden verloochend.
10 En een ieder die een woord tegen de Zoon des mensen spreekt, het zal hem worden vergeven; maar hem die tegen de heilige geest lastert, zal het niet worden vergeven.
11 Wanneer men U echter voor openbare vergaderingen en regeringsambtenaren en autoriteiten brengt, maakt U er dan niet bezorgd over hoe of wat GIJ ter verdediging zult spreken of wat GIJ zult zeggen;
12 want in datzelfde uur zal de heilige geest U leren welke dingen GIJ behoort te zeggen.”
13 Toen zei iemand uit de schare tot hem: „Leraar, zeg aan mijn broer dat hij de erfenis met mij deelt.”
14 Hij zei tot hem: „Mens, wie heeft mij tot rechter of verdeler over ulieden aangesteld?”
15 Vervolgens zei hij tot hen: „Let op en hoedt U voor elke soort van hebzucht, want ook al heeft iemand overvloed, zijn leven spruit niet voort uit de dingen die hij bezit.”
16 Daarop sprak hij een illustratie tot hen en zei: „Het land van een zeker rijk mens leverde een goede opbrengst.
17 Dientengevolge ging hij bij zichzelf overleggen en zei: ’Wat zal ik doen, nu ik mijn oogsten nergens kan bijeenbrengen?’
18 Hij zei dan: ’Dit zal ik doen: Ik zal mijn voorraadschuren afbreken en grotere bouwen, en daarin zal ik al mijn graan en al mijn goede dingen bijeenbrengen;
19 en ik zal tot mijn ziel zeggen: „Ziel, gij hebt vele goede dingen opgelegd voor vele jaren; neem uw gemak, eet, drink en wees vrolijk.”’
20 Maar God zei tot hem: ’Onredelijke, nog deze nacht eist men uw ziel van u op. Voor wie zullen dan de door u opgeslagen dingen zijn?’
21 Zo gaat het met iemand die schatten vergaart voor zichzelf, maar niet rijk is met betrekking tot God.”
22 Toen zei hij tot zijn discipelen: „Daarom zeg ik U: Weest niet langer bezorgd voor UW ziel, met betrekking tot wat GIJ zult eten, of voor UW lichaam, met betrekking tot wat GIJ zult aantrekken.
23 Want de ziel is meer waard dan voedsel en het lichaam dan kleding.
24 Let eens goed op de raven: ze zaaien niet en ze oogsten niet, en ze hebben geen schuur of voorraadkamer, en toch voedt God ze. Hoeveel meer zijt GIJ waard dan vogels?
25 Wie van U kan door bezorgd te zijn een el aan zijn levensduur toevoegen?
26 Indien GIJ daarom het geringste nog niet kunt doen, waarom dan bezorgd te zijn voor de overige dingen?
27 Let eens goed op hoe de leliën groeien; ze zwoegen niet en spinnen niet; maar ik zeg U: Zelfs Sa̱lomo in al zijn heerlijkheid was niet als een van deze getooid.
28 Indien God nu de plantengroei op het veld, die er vandaag is en morgen in een oven wordt geworpen, aldus bekleedt, hoeveel te meer zal hij dan U bekleden, kleingelovigen!
29 Houdt er daarom mee op te zoeken wat GIJ zult eten en wat GIJ zult drinken, en verkeert niet langer in angstige spanning;
30 want al deze dingen streven de natiën der wereld vurig na, maar UW Vader weet dat GIJ deze dingen nodig hebt.
31 Zoekt niettemin voortdurend zijn koninkrijk, en deze dingen zullen U worden toegevoegd.
32 Vreest niet, kleine kudde, want het heeft UW Vader goedgedacht U het koninkrijk te geven.
33 Verkoopt al wat U toebehoort en geeft gaven van barmhartigheid. Maakt U beurzen die niet verslijten, een onuitputtelijke schat in de hemelen, waar geen dief bij komt en geen mot verteert.
34 Want waar UW schat is, daar zal ook UW hart zijn.
35 Houdt UW lendenen omgord en UW lampen brandend,
36 en weest als mensen die op hun meester wachten wanneer hij van de bruiloft terugkeert, om hem, als hij aankomt en klopt, terstond te kunnen opendoen.
37 Gelukkig zijn de slaven die de meester bij zijn aankomst wakend vindt! Voorwaar, ik zeg U: Hij zal zich omgorden en hen aan tafel doen aanliggen en zal langskomen en hen bedienen.
38 En wanneer hij in de tweede of zelfs in de derde nachtwake aankomt en hen aldus aantreft, gelukkig zijn zij!
39 Maar weet dit, dat indien de heer des huizes had geweten op welk uur de dief zou komen, hij voortdurend gewaakt zou hebben en niet in zijn huis zou hebben laten inbreken.
40 Houdt ook GIJ U gereed, want de Zoon des mensen komt op een uur dat GIJ het niet waarschijnlijk acht.”
41 Toen zei Pe̱trus: „Heer, zegt gij deze illustratie tot ons of ook tot allen?”
42 En de Heer zei: „Wie is werkelijk de getrouwe, de beleidvolle beheerder, die door zijn meester over diens lichaam van bedienden zal worden aangesteld om hun te rechter tijd hun mate van voedselbenodigdheden te blijven geven?
43 Gelukkig is die slaaf wanneer zijn meester hem bij zijn aankomst daarmee bezig vindt!
44 Ik zeg U naar waarheid: Hij zal hem aanstellen over al zijn bezittingen.
45 Maar indien die slaaf ooit in zijn hart zou zeggen: ’Mijn meester komt nog lang niet’, en zou beginnen de dienstknechten en de dienstmaagden te slaan, en te eten en te drinken en dronken te worden,
46 dan zal de meester van die slaaf komen op een dag waarop hij [hem] niet verwacht en op een uur dat hij niet weet, en hij zal hem met de grootste strengheid straffen en hem zijn deel met de ontrouwen toewijzen.
47 Dan zal de slaaf die de wil van zijn meester heeft begrepen, maar zich niet heeft gereedgemaakt of niet volgens zijn wil heeft gehandeld, veel slagen ontvangen.
48 Degene echter die [de wil] niet heeft begrepen en daarom dingen heeft gedaan die slagen verdienen, zal er weinige ontvangen. Ja, van een ieder aan wie veel werd gegeven, zal veel worden geëist; en van hem aan wie men het toezicht over veel heeft gegeven, zal men meer dan gebruikelijk is eisen.
49 Ik ben gekomen om een vuur te ontsteken op de aarde, en wat blijft mij nog te wensen over indien het reeds ontstoken is?
50 Ik moet inderdaad met een doop worden gedoopt, en hoe benauwt het mij totdat het is volbracht!
51 Meent GIJ dat ik gekomen ben om vrede te geven op de aarde? Volstrekt niet, zeg ik U, maar veeleer verdeeldheid.
52 Want van nu af zullen er vijf in één huis verdeeld zijn, drie tegen twee en twee tegen drie.
53 Zij zullen verdeeld zijn, vader tegen zoon en zoon tegen vader, moeder tegen dochter en dochter tegen [haar] moeder, schoonmoeder tegen haar schoondochter en schoondochter tegen [haar] schoonmoeder.”
54 Toen zei hij verder ook tot de scharen: „Wanneer GIJ in westelijke streken een wolk ziet opkomen, zegt GIJ terstond: ’Er komt een stortbui’, en zo gebeurt het ook.
55 En wanneer GIJ ziet dat er een zuidenwind waait, zegt GIJ: ’Er zal een hittegolf komen’, en het gebeurt.
56 Huichelaars, het uiterlijke aanzien van de aarde en de lucht weet GIJ te beoordelen, maar hoe komt het dan dat GIJ deze speciale tijd niet weet te beoordelen?
57 Waarom oordeelt GIJ ook niet zelf wat rechtvaardig is?
58 Wanneer gij bijvoorbeeld met uw tegenpartij in een rechtsgeding naar een regeerder gaat, doe dan onderweg moeite het geschil met hem uit de weg te ruimen, opdat hij u nimmer voor de rechter zal slepen, en de rechter u aan de gerechtsbeambte overlevert, en de gerechtsbeambte u in de gevangenis werpt.
59 Ik zeg u: Gij zult daar stellig niet uitkomen totdat gij het laatste kleine geldstuk van zeer weinig waarde hebt betaald.”
lukas 13
13 Juist in die tijd waren er enigen tegenwoordig die hem bericht brachten omtrent de Galileeërs wier bloed Pila̱tus met hun slachtoffers had vermengd.
2 Daarom gaf hij hun ten antwoord: „Meent GIJ dat deze Galileeërs ergere zondaars bleken te zijn dan alle andere Galileeërs, omdat zij deze dingen hebben geleden?
3 Volstrekt niet, zeg ik U; maar indien GIJ geen berouw hebt, zult GIJ allen evenzo omkomen.
4 Of die achttien op wie de toren in Silo̱am viel, waardoor zij werden gedood; meent GIJ dat zij grotere schuldenaars bleken te zijn dan alle andere mensen die in Jeru̱zalem woonden?
5 Volstrekt niet, zeg ik U; maar indien GIJ geen berouw hebt, zult GIJ allen op dezelfde wijze omkomen.”
6 Toen vervolgde hij door deze illustratie te vertellen: „Iemand had een vijgenboom die in zijn wijngaard geplant was, en hij kwam er vruchten aan zoeken, maar vond er geen.
7 Toen zei hij tot de wijngaardenier: ’Ik kom nu al drie jaar vruchten aan deze vijgenboom zoeken, maar heb er geen gevonden. Hak hem om! Waarom zou hij de grond nog nutteloos beslaan?’
8 Hij gaf hem ten antwoord: ’Meester, laat hem ook dit jaar nog staan, totdat ik eromheen heb gegraven en mest heb gelegd;
9 en indien hij dan in de toekomst vruchten voortbrengt, [dan is het goed]; maar zo niet, dan moet gij hem omhakken.’”
10 Nu was hij op de sabbat in een van de synagogen bezig onderwijs te geven.
11 En zie! er was een vrouw die al achttien jaar een geest van zwakheid had, en zij was kromgebogen en kon zich in het geheel niet oprichten.
12 Toen Jezus haar zag, sprak hij haar toe en zei tot haar: „Vrouw, gij zijt van uw zwakheid verlost.”
13 En hij legde zijn handen op haar, en ogenblikkelijk richtte zij zich op en ging God verheerlijken.
14 Maar de presiderende dienaar van de synagoge, die verontwaardigd was omdat Jezus de genezing op de sabbat verrichtte, nam nu het woord en zei tot de schare: „Zes dagen zijn er waarop men behoort te werken; komt dan daarop om U te laten genezen en niet op de sabbatdag.”
15 De Heer antwoordde hem echter en zei: „Huichelaars, maakt niet een ieder van U op de sabbat zijn stier of zijn ezel van de stal los en leidt hem weg om hem te drinken te geven?
16 Was het dan niet passend dat deze vrouw, die een dochter van A̱braham is, en die door Sa̱tan, ziet! achttien jaar gebonden is gehouden, op de sabbatdag van deze band werd losgemaakt?”
17 Toen hij nu deze dingen zei, werden al zijn tegenstanders beschaamd; maar de gehele schare verheugde zich voorts over al de heerlijke daden die door hem geschiedden.
18 Daarom zei hij verder: „Waarop gelijkt het koninkrijk Gods, en waarmee zal ik het vergelijken?
19 Het is gelijk een mosterdzaadje, dat een mens nam en in zijn tuin stopte, en het groeide op en werd een boom, en de vogels des hemels kwamen in zijn takken neerstrijken.”
20 En hij zei wederom: „Waarmee zal ik het koninkrijk Gods vergelijken?
21 Het is gelijk zuurdeeg, dat een vrouw nam en in drie grote maten meel verborg, totdat de gehele massa gegist was.”
22 En hij trok verder van stad tot stad en van dorp tot dorp, terwijl hij onderwees en zijn reis naar Jeru̱zalem voortzette.
23 Iemand zei nu tot hem: „Heer, zijn het er weinig die gered worden?” Hij zei tot hen:
24 „Spant U krachtig in om door de nauwe deur binnen te gaan, want velen, zeg ik U, zullen trachten binnen te gaan, maar zullen niet in staat zijn,
25 wanneer de heer des huizes eenmaal is opgestaan en de deur op slot heeft gedaan en GIJ begint buiten te staan en op de deur te kloppen en te zeggen: ’Heer, doe ons open.’ Maar hij zal U ten antwoord geven: ’Ik weet niet waar GIJ vandaan komt.’
26 Dan zult GIJ beginnen te zeggen: ’Wij hebben in uw bijzijn gegeten en gedronken, en gij hebt in onze brede straten onderwijs gegeven.’
27 Maar hij zal spreken en tot U zeggen: ’Ik weet niet waar GIJ vandaan komt. Gaat weg van mij, al GIJ werkers van onrechtvaardigheid!’
28 Daar zult [GIJ] wenen en knarsetanden, wanneer GIJ A̱braham en I̱saäk en Ja̱kob en al de profeten in het koninkrijk Gods zult zien, maar zelf buitengeworpen zult zijn.
29 Bovendien zullen er mensen uit oostelijke en westelijke streken komen, en uit het noorden en uit het zuiden, en zij zullen aan tafel aanliggen in het koninkrijk Gods.
30 En ziet! er zijn laatsten die de eersten zullen zijn, en er zijn eersten die de laatsten zullen zijn.”
31 In datzelfde uur kwamen er zekere Farizeeën naar hem toe, die zeiden: „Ga weg en vertrek van hier, want Hero̱des wil u doden.”
32 En hij zei tot hen: „Gaat aan die vos zeggen: ’Zie! Vandaag en morgen drijf ik demonen uit en verricht ik genezingen, en de derde dag zal ik klaar zijn.’
33 Niettemin moet ik vandaag en morgen en overmorgen verder reizen, want het is niet toelaatbaar dat een profeet buiten Jeru̱zalem wordt omgebracht.
34 Jeru̱zalem, Jeru̱zalem, dat de profeten doodt en de tot u uitgezondenen stenigt — hoe dikwijls heb ik uw kinderen willen vergaderen op de wijze waarop een hen haar broedsel van kuikens onder haar vleugels vergadert, maar GIJ hebt [het] niet gewild!
35 Ziet! UW huis wordt U verlaten achtergelaten. Ik zeg U: GIJ zult mij geenszins zien, totdat GIJ zegt: ’Gezegend is hij die komt in Jehovah’s naam!’”
lukas 14
14 En toen hij bij een zekere gelegenheid op de sabbat het huis van iemand van de regeerders der Farizeeën binnenging om een maaltijd te gebruiken, sloegen zij hem nauwlettend gade.
2 En zie! daar stond een zeker mens voor hem die aan waterzucht leed.
3 Jezus dan nam het woord en sprak tot degenen die goed onderlegd waren in de Wet en tot de Farizeeën, en zei: „Is het geoorloofd op de sabbat te genezen of niet?”
4 Maar zij bleven zwijgen. Daarop pakte hij [de man] vast, maakte hem gezond en zond [hem] heen.
5 En hij zei tot hen: „Wie van U zal, wanneer zijn zoon of zijn stier in een put valt, hem er niet onmiddellijk uit trekken op de sabbatdag?”
6 En zij waren niet in staat iets tegen deze dingen in te brengen.
7 Vervolgens vertelde hij de genodigden een illustratie, daar hij bemerkte hoe zij de voornaamste plaatsen voor zichzelf uitzochten, en hij zei tot hen:
8 „Wanneer gij door iemand op een bruiloftsfeest wordt uitgenodigd, ga dan niet op de voornaamste plaats liggen. Misschien is er gelijktijdig iemand die voornamer is dan gij door hem uitgenodigd,
9 en dan zal hij die zowel u als hem heeft uitgenodigd, komen en tot u zeggen: ’Sta de plaats aan deze man af.’ En dan zult gij vol schaamte de minste plaats moeten gaan innemen.
10 Maar ga, wanneer gij wordt uitgenodigd, op de minste plaats aanliggen, opdat wanneer degene die u heeft uitgenodigd, komt, hij tot u zal zeggen: ’Vriend, ga hoger op.’ Dan zal u eer te beurt vallen in het bijzijn van al uw medegasten.
11 Want een ieder die zich verhoogt, zal vernederd worden, en wie zich vernedert, zal verhoogd worden.”
12 Toen ging hij ertoe over ook tot degene die hem had uitgenodigd, te zeggen: „Wanneer gij een middag- of avondmaaltijd aanrecht, roep dan niet uw vrienden of uw broers of uw bloedverwanten en ook geen rijke buren. Zij zouden te eniger tijd bij wijze van tegenprestatie ook u kunnen uitnodigen en dan zoudt gij het terugbetaald krijgen.
13 Maar wanneer gij een feestmaal aanrecht, nodig dan armen, gebrekkigen, kreupelen en blinden uit;
14 en gij zult gelukkig zijn, omdat zij niets hebben waarmee zij u kunnen terugbetalen. Want het zal u in de opstanding der rechtvaardigen worden terugbetaald.”
15 Toen iemand van de medegasten deze dingen hoorde, zei hij tot hem: „Gelukkig is hij die brood eet in het koninkrijk Gods.”
16 [Jezus] zei tot hem: „Een zeker mens rechtte een grote avondmaaltijd aan en nodigde velen uit.
17 En op het uur van de avondmaaltijd zond hij zijn slaaf uit om tot de genodigden te zeggen: ’Komt, want alles is nu gereed.’
18 Maar zij begonnen zich allen gemeenschappelijk te verontschuldigen. De eerste zei tot hem: ’Ik heb een veld gekocht en moet het noodzakelijk gaan bekijken; ik vraag u: Verontschuldig mij.’
19 En een ander zei: ’Ik heb vijf span runderen gekocht en ga ze keuren; ik vraag u: Verontschuldig mij.’
20 Weer een ander zei: ’Ik heb pas een vrouw getrouwd en daarom kan ik niet komen.’
21 De slaaf kwam dus terug en berichtte deze dingen aan zijn meester. Toen ontstak de heer des huizes in toorn en zei tot zijn slaaf: ’Ga vlug naar de brede straten en de stegen van de stad, en breng de armen en gebrekkigen en blinden en kreupelen hier binnen.’
22 Na verloop van tijd zei de slaaf: ’Meester, wat gij hebt bevolen, is gedaan, en nog is er plaats.’
23 En de meester zei tot de slaaf: ’Ga naar de wegen en de omheinde plaatsen, en dwing hen binnen te komen, opdat mijn huis vol wordt.
24 Want ik zeg ulieden: Niemand van de mannen die waren uitgenodigd, zal van mijn avondmaaltijd proeven.’”
25 Grote scharen nu reisden met hem mee, en hij keerde zich om en zei tot hen:
26 „Indien iemand tot mij komt en zijn vader en moeder en vrouw en kinderen en broers en zusters, ja, en zelfs zijn eigen ziel niet haat, kan hij mijn discipel niet zijn.
27 Wie zijn martelpaal niet draagt en niet achter mij komt, kan mijn discipel niet zijn.
28 Wie van U bijvoorbeeld die een toren wil bouwen, gaat er niet eerst voor zitten om de kosten te berekenen, om te zien of hij genoeg heeft om hem te voltooien?
29 Anders zou het kunnen gebeuren dat hij het fundament ervan legt, maar niet in staat is [het werk] te voleindigen, en dan zouden alle toeschouwers hem wellicht beginnen te bespotten
30 en zeggen: ’Deze mens is begonnen te bouwen, maar kon het niet voleindigen.’
31 Of welke koning die tegen een andere koning ten oorlog trekt, zet zich niet eerst neer om te beraadslagen of hij met een troepenmacht van tienduizend man het hoofd kan bieden aan degene die met twintigduizend man tegen hem optrekt?
32 Want kan hij dit niet, dan stuurt hij, terwijl de ander nog ver weg is, een gezantschap en smeekt om vrede.
33 Gij kunt er derhalve zeker van zijn dat niemand van U mijn discipel kan zijn, als hij niet al zijn bezittingen vaarwelzegt.
34 Zout is zeer zeker voortreffelijk. Maar indien zelfs het zout zijn kracht verliest, waarmee zal het dan smakelijk worden gemaakt?
35 Het deugt noch voor de aarde noch voor mest. Men werpt het naar buiten. Wie oren heeft om te luisteren, hij luistere.”
lukas 15
15 Al de belastinginners nu en de zondaars bleven naar hem toe komen om hem te horen.
2 Dientengevolge morden zowel de Farizeeën als de schriftgeleerden daar voortdurend over en zeiden: „Deze man ontvangt zondaars en eet met hen.”
3 Toen sprak hij deze illustratie tot hen en zei:
4 „Welk mens onder U die honderd schapen heeft, zal, wanneer hij er één van verliest, niet de negenennegentig in de wildernis achterlaten en op zoek gaan naar het verlorene totdat hij het vindt?
5 En als hij het heeft gevonden, legt hij het op zijn schouders en is verheugd.
6 En thuisgekomen, roept hij zijn vrienden en zijn buren bijeen en zegt tot hen: ’Verheugt U met mij, want ik heb mijn schaap dat verloren was geraakt, gevonden.’
7 Ik zeg U dat er evenzo in de hemel meer vreugde zal zijn over één zondaar die berouw heeft dan over negenennegentig rechtvaardigen die geen berouw nodig hebben.
8 Of welke vrouw die tien geldstukken van een drachme heeft en één geldstuk van een drachme verliest, steekt niet een lamp aan en veegt haar huis en zoekt zorgvuldig totdat zij het vindt?
9 En als zij het heeft gevonden, roept zij haar vriendinnen en buurvrouwen bijeen en zegt: ’Verheugt U met mij, want ik heb het geldstuk van een drachme dat ik had verloren, gevonden.’
10 Zo, zeg ik U, ontstaat er vreugde bij de engelen van God over één zondaar die berouw heeft.”
11 Toen zei hij: „Een zeker mens had twee zoons.
12 En de jongste van hen zei tot zijn vader: ’Vader, geef mij het deel van het bezit dat mij toekomt.’ Daarop verdeelde hij zijn middelen voor levensonderhoud onder hen.
13 Later, niet vele dagen daarna, pakte de jongste zoon alles bij elkaar en reisde naar het buitenland, naar een ver land, en daar verkwistte hij zijn bezit door een losbandig leven te leiden.
14 Toen hij alles had opgemaakt, kwam er een zware hongersnood over dat gehele land, en hij begon gebrek te lijden.
15 Hij ging zich zelfs aan een van de burgers van dat land verbinden, en die zond hem naar zijn velden om zwijnen te hoeden.
16 En vaak begeerde hij verzadigd te worden met de carobbepeulen die de zwijnen aten, en niemand gaf hem [iets].
17 Toen hij tot bezinning kwam, zei hij: ’Hoeveel loonarbeiders van mijn vader hebben brood in overvloed, terwijl ik hier van honger verga!
18 Ik zal opstaan en naar mijn vader trekken en tot hem zeggen: „Vader, ik heb gezondigd tegen de hemel en tegen u.
19 Ik ben niet meer waard uw zoon te worden genoemd. Maak mij als een van uw loonarbeiders.”’
20 Hij stond dus op en ging naar zijn vader. Terwijl hij nog ver weg was, werd zijn vader hem gewaar en werd door medelijden bewogen, en hij snelde op hem toe en viel hem om de hals en kuste hem teder.
21 Toen zei de zoon tot hem: ’Vader, ik heb gezondigd tegen de hemel en tegen u. Ik ben niet meer waard uw zoon te worden genoemd. Maak mij als een van uw loonarbeiders.’
22 Maar de vader zei tot zijn slaven: ’Vlug! Haalt een lang gewaad te voorschijn, het beste, en trekt het hem aan, en doet een ring aan zijn hand en sandalen aan zijn voeten.
23 En haalt de gemeste jonge stier, slacht die en laten wij eten en vrolijk zijn,
24 want deze zoon van mij was dood en is weer levend geworden; hij was verloren en werd gevonden.’ En zij begonnen vrolijk te zijn.
25 Zijn oudste zoon nu was op het veld; en toen hij [terug]kwam en het huis naderde, hoorde hij concertklanken en gedans.
26 Daarom riep hij een van de knechten bij zich en informeerde wat dit allemaal te betekenen had.
27 Hij zei tot hem: ’Uw broer is gekomen, en uw vader heeft de gemeste jonge stier geslacht, omdat hij hem in goede gezondheid heeft teruggekregen.’
28 Maar hij werd toornig en wilde niet naar binnen gaan. Toen kwam zijn vader naar buiten en ging bij hem aandringen.
29 Hij gaf zijn vader ten antwoord: ’Zie, ik heb u al zoveel jaren als slaaf gediend en heb nog nooit uw gebod overtreden, en toch hebt gij mij nog nooit een geitenbokje gegeven opdat ik met mijn vrienden vrolijk kon zijn.
30 Maar zodra deze zoon van u, die uw middelen voor levensonderhoud met de hoeren heeft opgegeten, aangekomen is, hebt gij de gemeste jonge stier voor hem geslacht.’
31 Daarop zei hij tot hem: ’Kind, gij zijt altijd bij mij geweest, en alles wat van mij is, is van u;
32 maar wij moesten wel vrolijk zijn en ons verheugen, want deze broer van u was dood en is tot leven gekomen, en hij was verloren en werd gevonden.’”
lukas 16
16 En vervolgens zei hij ook tot de discipelen: „Een zeker mens was rijk en hij had een beheerder, en deze werd er bij hem van beschuldigd dat hij verkwistend met zijn goederen omsprong.
2 Hij riep hem dus en zei tot hem: ’Wat hoor ik daar van u? Leg rekenschap af van uw beheer, want gij kunt het huis niet langer besturen.’
3 Toen zei de beheerder bij zichzelf: ’Wat moet ik doen, nu mijn meester het beheer van mij zal afnemen? Ik ben niet sterk genoeg om te graven, ik schaam mij om te bedelen.
4 Ah! Ik weet wat ik zal doen, opdat de mensen mij, wanneer ik uit het ambt van beheerder ben ontzet, bij zich thuis zullen ontvangen.’
5 En hij riep een ieder van de schuldenaars van zijn meester bij zich en zei toen tot de eerste: ’Hoeveel zijt gij mijn meester schuldig?’
6 Hij zei: ’Honderd bath-maten olijfolie.’ Hij zei tot hem: ’Neem uw schriftelijke overeenkomst terug en ga zitten en schrijf vlug vijftig.’
7 Vervolgens zei hij tot een ander: ’En gij, hoeveel zijt gij schuldig?’ Hij zei: ’Honderd kor-maten tarwe.’ Hij zei tot hem: ’Neem uw schriftelijke overeenkomst terug en schrijf tachtig.’
8 En ofschoon de beheerder onrechtvaardig was, prees zijn meester hem, omdat hij overeenkomstig praktische wijsheid had gehandeld; want de zonen van dit samenstel van dingen zijn ten aanzien van hun eigen geslacht in praktisch opzicht wijzer dan de zonen van het licht.
9 Zo zeg ik U ook: Maakt U vrienden door middel van de onrechtvaardige rijkdom, opdat wanneer deze [U] ontvalt, zij U mogen ontvangen in de eeuwige woonplaatsen.
10 Wie getrouw is in het geringste, is ook getrouw in veel, en wie onrechtvaardig is in het geringste, is ook onrechtvaardig in veel.
11 Indien GIJ U daarom niet getrouw hebt betoond in verband met de onrechtvaardige rijkdom, wie zal U dan het ware toevertrouwen?
12 En indien GIJ U niet getrouw hebt betoond in verband met datgene wat van een ander is, wie zal U dan geven wat voor UZELF is?
13 Geen huisknecht kan een slaaf zijn van twee meesters, want hij zal óf de een haten en de ander liefhebben, óf zich aan de een hechten en de ander verachten. GIJ kunt geen slaven van God en van de Rijkdom zijn.”
14 De Farizeeën nu, die liefhebbers van geld waren, luisterden naar al deze dingen, en zij gingen hem honen.
15 Derhalve zei hij tot hen: „GIJ zijt het die UZELF rechtvaardig verklaart voor de mensen, maar God kent UW hart; want wat hoog is onder de mensen, is iets walgelijks in Gods ogen.
16 De Wet en de Profeten waren tot Joha̱nnes. Van die tijd af wordt het koninkrijk Gods als goed nieuws bekendgemaakt, en alle soorten van mensen dringen ernaar op.
17 Voorwaar, het is gemakkelijker dat hemel en aarde voorbijgaan, dan dat er één deeltje van een letter van de Wet onvervuld blijft.
18 Een ieder die zich van zijn vrouw laat scheiden en een ander trouwt, pleegt overspel, en wie een van een man gescheiden vrouw trouwt, pleegt overspel.
19 Een zeker mens nu was rijk, en hij doste zich meestal in purper en linnen en leidde van dag tot dag een vrolijk en weelderig leven.
20 Maar een zekere bedelaar, La̱zarus genaamd, die met zweren overdekt was, werd gewoonlijk aan zijn poort neergelegd
21 en begeerde verzadigd te worden met wat er van de tafel van de rijke viel. Ja, ook kwamen de honden zijn zweren likken.
22 Na verloop van tijd nu stierf de bedelaar en hij werd door de engelen naar de boezem[positie] van A̱braham gedragen. De rijke stierf eveneens en werd begraven.
23 En in Ha̱des sloeg hij zijn ogen op, terwijl hij in pijnigingen was, en hij zag A̱braham in de verte en La̱zarus in de boezem[positie] bij hem.
24 Daarom riep hij en zei: ’Vader A̱braham, wees mij barmhartig en zend La̱zarus, opdat hij de top van zijn vinger in water kan dopen en mijn tong kan verkoelen, want ik lijd folterende pijnen in dit gloeiende vuur.’
25 Maar A̱braham zei: ’Kind, bedenk dat gij uw goede dingen gedurende uw leven ten volle hebt ontvangen, maar La̱zarus op overeenkomstige wijze de schadelijke dingen. Nu wordt hij hier echter vertroost, maar gij lijdt folterende pijnen.
26 En behalve al deze dingen is er tussen ons en ulieden een grote kloof gevestigd, zodat zij die van hier tot ulieden willen overgaan, dit niet kunnen, en men ook niet vandaar naar ons kan oversteken.’
27 Toen zei hij: ’In dat geval vraag ik u, vader, hem naar het huis van mijn vader te zenden,
28 want ik heb vijf broers, om hun een grondig getuigenis te geven, opdat zij niet eveneens in deze plaats van pijniging terechtkomen.’
29 Maar A̱braham zei: ’Zij hebben Mo̱zes en de Profeten; laten zij naar hen luisteren.’
30 Daarop zei hij: ’Och neen, vader A̱braham, maar als er iemand uit de doden naar hen toe gaat, zullen zij berouw hebben.’
31 Hij zei echter tot hem: ’Indien zij naar Mo̱zes en de Profeten niet luisteren, zullen zij zich ook niet laten overreden als er iemand uit de doden opstaat.’”
lukas 17
17 Toen zei hij tot zijn discipelen: „Het is onvermijdelijk dat er oorzaken tot struikelen komen. Maar wee degene door wiens toedoen ze komen!
2 Het zou voordeliger voor hem zijn dat hem een molensteen aan de hals werd gehangen en hij in de zee werd geworpen, dan dat hij een van deze kleinen tot struikelen brengt.
3 Schenkt aandacht aan UZELF. Indien uw broeder een zonde begaat, geef hem een bestraffing, en indien hij berouw heeft, vergeef hem.
4 Zelfs indien hij zevenmaal per dag tegen u zondigt en zevenmaal bij u terugkomt en zegt: ’Ik heb berouw’, moet gij hem vergeven.”
5 De apostelen zeiden nu tot de Heer: „Geef ons meer geloof.”
6 Toen zei de Heer: „Indien GIJ geloof hadt ter grootte van een mosterdzaadje, zoudt GIJ tot deze zwarte moerbeiboom zeggen: ’Word ontworteld en in de zee geplant!’, en hij zou U gehoorzamen.
7 Wie van U die een slaaf heeft die ploegt of op de kudde past, zal wanneer deze van het veld binnenkomt, tot hem zeggen: ’Kom terstond hier aan tafel aanliggen’?
8 Zal hij niet eerder tot hem zeggen: ’Maak iets klaar voor mijn avondmaaltijd, en doe een schort voor en bedien mij totdat ik klaar ben met eten en drinken, en daarna kunt gij eten en drinken’?
9 Hij zal de slaaf toch niet dankbaar zijn omdat hij de hem opgedragen dingen gedaan heeft?
10 Zo moet ook GIJ, wanneer GIJ alles hebt gedaan wat U is opgedragen, zeggen: ’Wij zijn onnutte slaven. Wij hebben gedaan wat wij moesten doen.’”
11 En terwijl hij naar Jeru̱zalem ging, trok hij midden door Sama̱ria en Galile̱a.
12 En toen hij een zeker dorp binnenging, kwamen hem tien melaatsen tegemoet, maar zij bleven in de verte staan.
13 En zij verhieven hun stem en zeiden: „Jezus, Onderwijzer, wees ons barmhartig!”
14 En toen hij hen gewaar werd, zei hij tot hen: „Gaat U aan de priesters laten zien.” Het geschiedde dan, terwijl zij heengingen, dat zij werden gereinigd.
15 Een van hen keerde terug, toen hij zag dat hij gezond was geworden, terwijl hij God met een luide stem verheerlijkte.
16 En hij viel op zijn aangezicht aan [Jezus’] voeten neer en dankte hem; hij was bovendien een Samaritaan.
17 Jezus gaf ten antwoord: „Werden niet de tien gereinigd? Waar zijn dan de andere negen?
18 Werd er niemand gevonden die terugkeerde om God heerlijkheid te geven dan deze man van een andere natie?”
19 En hij zei tot hem: „Sta op en ga heen; uw geloof heeft u beter gemaakt.”
20 Toen hem nu door de Farizeeën werd gevraagd wanneer het koninkrijk Gods zou komen, antwoordde hij hun en zei: „Het koninkrijk Gods komt niet met opvallende waarneembaarheid,
21 noch zal men zeggen: ’Ziet hier!’, of: ’Daar!’ Want ziet! het koninkrijk Gods is in UW midden.”
22 Toen zei hij tot de discipelen: „Er zullen dagen komen waarin GIJ zult begeren een van de dagen van de Zoon des mensen te zien, maar GIJ zult [die] niet zien.
23 En men zal tot U zeggen: ’Ziet daar!’, of: ’Ziet hier!’ Gaat niet heen en loopt [hen] niet achterna.
24 Want evenals de bliksem, door zijn flits, van één streek onder de hemel tot een andere streek onder de hemel schijnt, zo zal de Zoon des mensen zijn.
25 Maar eerst moet hij veel lijden ondergaan en door dit geslacht verworpen worden.
26 En net zoals het geschiedde in de dagen van No̱ach, zo zal het ook zijn in de dagen van de Zoon des mensen:
27 zij aten, zij dronken, mannen huwden, vrouwen werden ten huwelijk gegeven, tot op de dag waarop No̱ach de ark binnenging en de vloed kwam en hen allen vernietigde.
28 Evenzo, net zoals het geschiedde in de dagen van Lot: zij aten, zij dronken, zij kochten, zij verkochten, zij plantten, zij bouwden.
29 Maar op de dag dat Lot uit So̱dom ging, regende er vuur en zwavel uit de hemel en vernietigde hen allen.
30 Op dezelfde wijze zal het gaan op de dag waarop de Zoon des mensen geopenbaard zal worden.
31 Laat degene die zich op die dag op het dak bevindt, maar wiens huisraad in het huis is, niet naar beneden komen om het op te halen, en laat evenzo degene die zich buiten op het veld bevindt, niet terugkeren tot de dingen die hij heeft achtergelaten.
32 Denkt aan de vrouw van Lot.
33 Al wie tracht zijn ziel voor zich te behouden, zal ze verliezen, maar al wie ze verliest, zal ze in het leven behouden.
34 Ik zeg U: In die nacht zullen er twee [mannen] in één bed zijn; de een zal meegenomen, maar de ander achtergelaten worden.
35 Er zullen twee [vrouwen] aan dezelfde molen malen; de een zal meegenomen, maar de ander achtergelaten worden.”
36 ——
37 Zij dan gaven hem ten antwoord: „Waar, Heer?” Hij zei tot hen: „Waar het lichaam is, daar zullen ook de arenden vergaderd worden.”
lukas 18
18 En vervolgens vertelde hij hun een illustratie met betrekking tot de noodzaak om altijd te bidden en het niet op te geven,
2 door te zeggen: „In een zekere stad was een zekere rechter die geen vrees voor God koesterde noch achting voor de mens bezat.
3 Er was ook een weduwe in die stad, die aanhoudend naar hem toe ging en zei: ’Zie erop toe dat mij recht wordt verschaft ten opzichte van mijn tegenpartij in het rechtsgeding.’
4 Een tijdlang echter wilde hij niet, maar daarna zei hij bij zichzelf: ’Ofschoon ik geen vrees voor God koester noch achting voor een mens bezit,
5 zal ik er in elk geval op toezien dat deze weduwe recht wordt verschaft, omdat zij mij voortdurend lastig valt, opdat zij niet blijft komen en mij ten slotte nog in het gezicht slaat.’”
6 Toen zei de Heer: „Hoort wat de rechter, ofschoon hij onrechtvaardig was, zei!
7 Zal God dan niet stellig recht doen wedervaren aan zijn uitverkorenen, die dag en nacht tot hem roepen, ook al is hij lankmoedig jegens hen?
8 Ik zeg U: Hij zal hen spoedig recht doen wedervaren. Maar wanneer de Zoon des mensen gekomen is, zal hij dan werkelijk het geloof op aarde vinden?”
9 De volgende illustratie echter sprak hij ook tot sommigen die op zichzelf vertrouwden dat zij rechtvaardig waren en die de overigen als niets beschouwden:
10 „Twee mensen gingen op naar de tempel om te bidden; de een was een Farizeeër en de ander een belastinginner.
11 De Farizeeër stond en ging bij zichzelf als volgt bidden: ’O God, ik dank u dat ik niet zo ben als de rest van de mensen: afpersers, onrechtvaardigen, overspelers, of zelfs zoals deze belastinginner.
12 Ik vast tweemaal per week, ik geef tienden van alles wat ik verwerf.’
13 Maar de belastinginner, die op een afstand stond, wilde zelfs zijn ogen niet naar de hemel opheffen, doch sloeg zich voortdurend op de borst en zei: ’O God, wees mij zondaar genadig.’
14 Ik zeg U: Toen deze naar zijn huis afdaalde, had hij zich rechtvaardiger betoond dan die andere; want een ieder die zich verhoogt, zal vernederd worden, maar wie zich vernedert, zal verhoogd worden.”
15 Nu kwamen de mensen ook hun kleintjes bij hem brengen, opdat hij hen zou aanraken; maar toen de discipelen dit zagen, gingen zij hen berispen.
16 Jezus riep de [kleintjes] echter bij zich en zei: „Laat de jonge kinderen bij mij komen en tracht niet hen tegen te houden. Want aan hen die zijn zoals zij, behoort het koninkrijk Gods toe.
17 Voorwaar, ik zeg U: Wie het koninkrijk Gods niet ontvangt als een jong kind, zal er geenszins binnengaan.”
18 En een zekere regeerder stelde hem een vraag en zei: „Goede Leraar, wat moet ik doen om eeuwig leven te beërven?”
19 Jezus zei tot hem: „Waarom noemt gij mij goed? Niemand is goed, behalve één, God.
20 Gij kent de geboden: ’Pleeg geen overspel, Moord niet, Steel niet, Leg geen vals getuigenis af, Eer uw vader en moeder’.”
21 Toen zei hij: „Die heb ik allemaal van mijn jeugd af in acht genomen.”
22 Nadat Jezus dit had gehoord, zei hij tot hem: „In nog één ding schiet gij te kort: Verkoop alles wat gij hebt en deel uit aan de armen, en gij zult een schat in de hemelen hebben; en kom, wees mijn volgeling.”
23 Toen hij dit hoorde, werd hij diepbedroefd, want hij was zeer rijk.
24 Jezus keek hem aan en zei: „Hoe moeilijk zal het zijn voor hen die geld hebben, het koninkrijk Gods binnen te gaan!
25 Ja, voor een kameel is het gemakkelijker door het oog van een naainaald te gaan dan voor een rijke het koninkrijk Gods binnen te gaan.”
26 Zij die dit hoorden, zeiden: „Wie kan er dan mogelijkerwijs worden gered?”
27 Hij zei: „De dingen die bij mensen onmogelijk zijn, zijn mogelijk bij God.”
28 Maar Pe̱trus zei: „Zie! Wij hebben onze eigen dingen verlaten en zijn u gevolgd.”
29 Hij zei tot hen: „Voorwaar, ik zeg U: Er is niemand die huis of vrouw of broers of ouders of kinderen ter wille van het koninkrijk Gods heeft verlaten,
30 die niet op een of andere wijze vele malen meer zal ontvangen in deze tijdsperiode, en in het komende samenstel van dingen eeuwig leven.”
31 Toen nam hij de twaalf terzijde en zei tot hen: „Ziet! Wij gaan op naar Jeru̱zalem, en alles wat door bemiddeling van de profeten aangaande de Zoon des mensen is geschreven, zal volbracht worden.
32 Hij zal bijvoorbeeld aan [mensen uit] de natiën worden overgeleverd en er zal de spot met hem worden gedreven en hij zal onbeschaamd behandeld en bespuwd worden;
33 en na hem gegeseld te hebben, zullen zij hem doden, maar op de derde dag zal hij opstaan.”
34 Zij begrepen echter van geen van deze dingen de betekenis; maar deze uitspraak was voor hen verborgen, en zij wisten niet over welke dingen er gesproken werd.
35 Toen hij nu in de nabijheid van Je̱richo kwam, zat er langs de weg een zekere blinde te bedelen.
36 Omdat hij een schare hoorde voorbijtrekken, informeerde hij voorts wat dit wel te betekenen had.
37 Zij berichtten hem: „Jezus de Nazarener gaat voorbij!”
38 Toen riep hij en zei: „Jezus, Zoon van Da̱vid, wees mij barmhartig!”
39 En zij die vooropgingen, legden hem vervolgens bars het zwijgen op, maar hij bleef des te meer schreeuwen: „Zoon van Da̱vid, wees mij barmhartig!”
40 Toen bleef Jezus staan en gebood dat de [man] bij hem gebracht zou worden. Toen hij naderbij gekomen was, vroeg [Jezus] hem:
41 „Wat wilt gij dat ik voor u doe?” Hij zei: „Heer, maak dat ik weer kan zien.”
42 Jezus dan zei tot hem: „Krijg het gezichtsvermogen terug; uw geloof heeft u beter gemaakt.”
43 En ogenblikkelijk kon hij weer zien, en hij ging hem volgen, terwijl hij God verheerlijkte. En alle mensen die [het] zagen, brachten lof aan God.
lukas 19
19 En hij ging Je̱richo binnen en trok erdoorheen.
2 Nu was daar een man die de naam Zache̱üs droeg; en deze was opperbelastinginner, en hij was rijk.
3 Hij dan trachtte te zien wie deze Jezus was, maar hij kon het niet vanwege de schare, daar hij klein van gestalte was.
4 Daarom liep hij hard vooruit naar een plek verderop en klom in een moerbeivijgenboom om hem te zien, want hij zou weldra langs die weg voorbijgaan.
5 Toen Jezus nu bij de plaats kwam, keek hij omhoog en zei tot hem: „Zache̱üs, kom vlug naar beneden, want vandaag moet ik in uw huis verblijven.”
6 Hij dan kwam vlug naar beneden en ontving hem vol vreugde als gast.
7 Maar allen die [het] zagen, gingen morren en zeiden: „Hij is bij een man die een zondaar is, zijn intrek gaan nemen.”
8 Zache̱üs echter stond op en zei tot de Heer: „Zie! De helft van mijn bezittingen, Heer, geef ik aan de armen, en wat ik iemand ook door valse beschuldiging heb afgeperst, vergoed ik viervoudig.”
9 Hierop zei Jezus tot hem: „Vandaag is aan dit huis redding ten deel gevallen, want ook hij is een zoon van A̱braham.
10 De Zoon des mensen is immers gekomen om te zoeken en te redden wat verloren was.”
11 Terwijl zij naar deze dingen luisterden, voegde hij er nog een illustratie aan toe, omdat hij dicht bij Jeru̱zalem was en zij meenden dat het koninkrijk Gods zich ogenblikkelijk ging vertonen.
12 Daarom zei hij: „Een zeker mens van edele geboorte reisde naar een ver land om koningsmacht voor zich te verkrijgen en [dan] terug te keren.
13 Hij riep tien van zijn slaven, gaf hun tien minen en zei tot hen: ’Doet er zaken mee totdat ik kom.’
14 Zijn burgers evenwel haatten hem en zonden hem een gezantschap achterna om te zeggen: ’Wij willen niet dat deze [man] koning over ons wordt.’
15 Toen hij ten slotte terugkwam, nadat hij de koningsmacht had verkregen, gebood hij dat deze slaven aan wie hij het zilvergeld had gegeven, bij hem werden geroepen, om te vernemen wat zij door het zakendoen hadden verworven.
16 Toen trad de eerste naar voren en zei: ’Heer, uw mine heeft tien minen opgeleverd.’
17 Hij dan zei tot hem: ’Wel gedaan, goede slaaf! Gij hebt u in een zeer kleine zaak getrouw getoond, heb daarom autoriteit over tien steden.’
18 Daarop kwam de tweede en zei: ’Uw mine, Heer, heeft vijf minen opgebracht.’
19 Ook tot deze zei hij: ’Voert ook gij het bewind over vijf steden.’
20 Maar een ander kwam en zei: ’Heer, hier is uw mine, die ik in een doek heb weggelegd en zo bewaard.
21 Ik was namelijk bevreesd voor u, omdat gij een streng mens zijt; gij neemt op wat gij niet hebt ingelegd en oogst wat gij niet hebt gezaaid.’
22 Hij zei tot hem: ’Uit uw eigen mond oordeel ik u, slechte slaaf. Gij wist toch dat ik een streng mens ben en dat ik opneem wat ik niet heb ingelegd en oogst wat ik niet heb gezaaid?
23 Waarom hebt gij mijn zilvergeld dan niet op een bank gezet? Dan zou ik het bij mijn aankomst met rente hebben geïnd.’
24 Toen zei hij tot hen die erbij stonden: ’Neemt hem de mine af en geeft ze aan hem die de tien minen heeft.’
25 Maar zij zeiden tot hem: ’Heer, hij heeft tien minen!’ —
26 ’Ik zeg U: Aan een ieder die heeft, zal meer worden gegeven; maar van wie niet heeft, zal zelfs wat hij heeft, nog afgenomen worden.
27 En die vijanden van mij die niet wilden dat ik koning over hen werd, brengt hen hier en slacht hen voor mijn ogen.’”
28 Nadat hij nu deze dingen had gezegd, trok hij verder en ging op naar Jeru̱zalem.
29 En toen hij Bethfa̱gé en Betha̱nië naderde, aan de berg die de Olijfberg wordt genoemd, zond hij twee van de discipelen uit
30 en zei: „Gaat het dorp in dat GIJ vóór U ziet, en nadat GIJ er zijt binnengegaan, zult GIJ een vastgebonden veulen vinden, waarop nog geen mens heeft gezeten. Maakt het los en brengt het mee.
31 Indien iemand U echter vraagt: ’Waarom maakt GIJ het los?’, moet GIJ als volgt spreken: ’De Heer heeft het nodig.’”
32 Zij die werden uitgezonden, gingen derhalve heen en vonden het zoals hij hun had gezegd.
33 Maar toen zij het veulen losmaakten, zeiden de eigenaars ervan tot hen: „Waarom maakt GIJ het veulen los?”
34 Zij zeiden: „De Heer heeft het nodig.”
35 En zij brachten het bij Jezus, en zij wierpen hun bovenklederen over het veulen heen en zetten Jezus [er]op.
36 Terwijl hij voorttrok, bleven zij hun bovenklederen op de weg uitspreiden.
37 Zodra hij de weg naderde die van de Olijfberg naar beneden leidt, begon de gehele menigte van de discipelen zich te verheugen en God met een luide stem te loven om al de krachtige werken die zij hadden gezien,
38 en zij zeiden: „Gezegend is Hij die komt als de Koning in Jehovah’s naam! Vrede in de hemel en heerlijkheid in de hoogste hoogten!”
39 Sommigen van de Farizeeën uit de schare zeiden echter tot hem: „Leraar, bestraf uw discipelen.”
40 Maar hij gaf ten antwoord: „Ik zeg U: Indien dezen bleven zwijgen, zouden de stenen het uitroepen.”
41 En toen hij naderbij kwam, liet hij zijn blik over de stad gaan en weende over haar,
42 terwijl hij zei: „Indien gij, ja gij, op deze dag de dingen hadt onderscheiden die met vrede te maken hebben — maar nu zijn ze voor uw ogen verborgen.
43 Want er zullen dagen over u komen waarin uw vijanden een versterking rondom u zullen bouwen met puntige palen en u zullen omsingelen en u van alle kanten zullen benauwen,
44 en zij zullen u en uw kinderen in u tegen de grond verpletteren, en zij zullen in u geen steen op de andere laten, omdat gij de tijd waarin gij werdt geïnspecteerd, niet hebt onderscheiden.”
45 En hij ging de tempel binnen en begon hen die [daar] aan het verkopen waren, eruit te werpen,
46 terwijl hij tot hen zei: „Er staat geschreven: ’En mijn huis zal een huis van gebed zijn’, maar GIJ hebt het tot een rovershol gemaakt.”
47 Voorts ging hij dagelijks in de tempel onderwijzen. Maar de overpriesters en de schriftgeleerden en de voornaamsten van het volk trachtten hem om te brengen;
48 en toch vonden zij geen doeltreffend middel dat zij konden aanwenden, want het gehele volk, niemand uitgezonderd, bleef steeds dicht bij hem om hem te horen.
lukas 20
20 Toen hij op een van de dagen het volk in de tempel onderwees en het goede nieuws bekendmaakte, kwamen de overpriesters en de schriftgeleerden met de oudere mannen naderbij,
2 en zij namen het woord en zeiden tot hem: „Zeg ons krachtens welke autoriteit gij deze dingen doet, of wie u die autoriteit heeft gegeven.”
3 Hij gaf hun ten antwoord: „Ik zal U ook een vraag stellen, en zegt mij:
4 Was de doop van Joha̱nnes uit de hemel of uit de mensen?”
5 Toen maakten zij onder elkaar gevolgtrekkingen en zeiden: „Als wij zeggen: ’Uit de hemel’, dan zal hij zeggen: ’Waarom hebt GIJ hem dan niet geloofd?’
6 Maar als wij zeggen: ’Uit de mensen’, dan zal het gehele volk, niemand uitgezonderd, ons stenigen, want zij zijn ervan overtuigd dat Joha̱nnes een profeet was.”
7 Zij antwoordden dus dat zij niet wisten vanwaar die was.
8 En Jezus zei tot hen: „Dan zeg ik U evenmin krachtens welke autoriteit ik deze dingen doe.”
9 Toen begon hij het volk deze illustratie te vertellen: „Een mens plantte een wijngaard en verhuurde die aan wijngaardeniers en reisde voor geruime tijd naar het buitenland.
10 Maar op de vastgestelde tijd zond hij een slaaf naar de wijngaardeniers, opdat zij hem wat van de vruchten van de wijngaard zouden geven. De wijngaardeniers zonden hem echter, na hem afgeranseld te hebben, met lege handen weg.
11 Maar hij zond hun nogmaals een andere slaaf. Ook die ranselden zij af en deden hem oneer aan en zonden hem met lege handen weg.
12 Nog eens zond hij een derde; ook deze verwondden zij en wierpen hem eruit.
13 Nu zei de eigenaar van de wijngaard: ’Wat zal ik doen? Ik zal mijn zoon, de geliefde, zenden. Waarschijnlijk zullen zij voor hem achting hebben.’
14 Toen de wijngaardeniers hem gewaar werden, gingen zij met elkaar overleggen en zeiden: ’Dit is de erfgenaam; laten wij hem doden, opdat de erfenis van ons wordt.’
15 Daarop wierpen zij hem buiten de wijngaard en doodden hem. Wat zal de eigenaar van de wijngaard daarom met hen doen?
16 Hij zal komen en die wijngaardeniers ombrengen, en hij zal de wijngaard aan anderen geven.” Toen zij [dit] hoorden, zeiden zij: „Moge dat nooit geschieden!”
17 Maar hij keek hen aan en zei: „Wat betekent dan dit, dat geschreven staat: ’De steen die de bouwlieden hebben verworpen, is juist de hoofdhoeksteen geworden’?
18 Iedereen die op die steen valt, zal verpletterd worden. Wat hem betreft op wie [de steen] valt, hij zal erdoor verpulverd worden.”
19 De schriftgeleerden en de overpriesters nu zochten nog in datzelfde uur de hand aan hem te slaan, maar zij vreesden het volk; zij bemerkten namelijk dat hij deze illustratie met het oog op hen gesproken had.
20 En na hem nauwlettend te hebben gadegeslagen, zonden zij mannen uit, die in het geheim waren gehuurd om voor te wenden dat zij rechtvaardig waren, opdat zij hem op een of ander woord konden vangen, waardoor zij hem konden overleveren aan de regering en aan de autoriteit van de bestuurder.
21 En zij vroegen hem en zeiden: „Leraar, wij weten dat gij juist spreekt en onderwijst en geen partijdigheid betoont, maar dat gij de weg van God in overeenstemming met de waarheid onderwijst:
22 Is het ons geoorloofd caesar belasting te betalen of niet?”
23 Maar hij doorzag hun listigheid en zei tot hen:
24 „Laat mij een denarius zien. Wiens beeld en opschrift draagt hij?” Zij zeiden: „Van caesar.”
25 Hij zei tot hen: „Betaalt caesar dan in elk geval terug wat van caesar, maar God wat van God is.”
26 Op dit woord nu konden zij hem in het bijzijn van het volk niet vangen, maar verbaasd over zijn antwoord zeiden zij niets.
27 Er kwamen echter sommigen van de Sadduceeën naderbij, die zeggen dat er geen opstanding is, en zij vroegen hem
28 en zeiden: „Leraar, Mo̱zes heeft ons geschreven: ’Indien iemands broer sterft en een vrouw heeft, maar deze is kinderloos gebleven, dient zijn broer de vrouw te nemen en nageslacht voor zijn broer bij haar te verwekken.’
29 Nu waren er zeven broers; en de eerste nam een vrouw en stierf kinderloos.
30 Zo ook de tweede,
31 en de derde nam haar. Evenzo alle zeven: zij lieten geen kinderen na, maar stierven.
32 Ten laatste stierf ook de vrouw.
33 Van wie van hen wordt zij dientengevolge in de opstanding [de] vrouw? Want de zeven hebben haar tot vrouw gehad.”
34 Jezus zei tot hen: „De kinderen van dit samenstel van dingen huwen en worden ten huwelijk gegeven,
35 maar zij die waardig gerekend zijn dat samenstel van dingen en de opstanding uit de doden te verwerven, huwen niet noch worden zij ten huwelijk gegeven.
36 Zij kunnen trouwens ook niet meer sterven, want zij zijn gelijk de engelen, en zij zijn Gods kinderen doordat zij kinderen van de opstanding zijn.
37 Maar dat de doden worden opgewekt, heeft zelfs Mo̱zes onthuld in het bericht over het doornbos, wanneer hij Jehovah ’de God van A̱braham en [de] God van I̱saäk en [de] God van Ja̱kob’ noemt.
38 Hij is geen God van de doden, maar van de levenden, want voor hem leven zij allen.”
39 Sommigen van de schriftgeleerden gaven ten antwoord: „Leraar, gij hebt goed gesproken.”
40 Zij hadden namelijk niet meer de moed hem ook nog maar één vraag te stellen.
41 Nu zei hij tot hen: „Hoe kan men zeggen dat de Christus Da̱vids zoon is?
42 Want Da̱vid zelf zegt in het boek der Psalmen: ’Jehovah heeft tot mijn Heer gezegd: „Zit aan mijn rechterhand
43 totdat ik uw vijanden tot een voetbank voor uw voeten stel.”’
44 Da̱vid noemt hem derhalve ’Heer’; hoe is hij dan zijn zoon?”
45 Toen dan het gehele volk luisterde, zei hij tot de discipelen:
46 „Past op voor de schriftgeleerden, die in lange gewaden willen rondlopen en gesteld zijn op begroetingen op de marktplaatsen en op de voorste zitplaatsen in de synagogen en de voornaamste plaatsen bij de avondmaaltijden,
47 en die de huizen der weduwen verslinden en voor de schijn lange gebeden uitspreken. Dezen zullen een zwaarder oordeel ontvangen.”
lukas 21
21 Toen hij nu opkeek, zag hij de rijken hun gaven in de schatkisten werpen.
2 Voorts zag hij een zekere behoeftige weduwe twee kleine geldstukken van zeer weinig waarde daarin werpen,
3 en hij zei: „Ik zeg U naar waarheid: Deze weduwe heeft, ofschoon zij arm is, er meer in geworpen dan zij allen.
4 Want al dezen hebben er van wat zij over hadden, gaven in geworpen, maar deze [vrouw] heeft er van haar gebrek alles wat zij voor haar levensonderhoud bezat, in geworpen.”
5 Later, toen sommigen over de tempel spraken, hoe hij met prachtige stenen en [aan de tempel] opgedragen voorwerpen versierd was,
6 zei hij: „Wat deze dingen aangaat die GIJ aanschouwt, er zullen dagen komen waarin hier geen steen op de andere gelaten zal worden die niet afgebroken zal worden.”
7 Hierop vroegen zij hem en zeiden: „Leraar, wanneer zullen deze dingen feitelijk zijn, en wat zal het teken zijn wanneer deze dingen zullen geschieden?”
8 Hij zei: „Past op dat GIJ niet wordt misleid; want velen zullen komen op basis van mijn naam en zeggen: ’Ik ben het’, en: ’De bestemde tijd is nabij gekomen.’ Gaat hen niet achterna.
9 Wanneer GIJ voorts van oorlogen en ongeregeldheden hoort, wordt dan niet verschrikt. Want deze dingen moeten eerst geschieden, maar het einde [komt] nog niet onmiddellijk.”
10 Toen zei hij vervolgens tot hen: „Natie zal tegen natie opstaan en koninkrijk tegen koninkrijk;
11 en er zullen grote aardbevingen zijn, en in de ene plaats na de andere pestilenties en voedseltekorten; en er zullen vreselijke schouwspelen en van de hemel grote tekenen zijn.
12 Maar vóór al deze dingen zullen de mensen de hand aan U slaan en U vervolgen, door U over te leveren aan de synagogen en gevangenissen, en U voor koningen en bestuurders te slepen ter wille van mijn naam.
13 Het zal voor U uitlopen op een getuigenis.
14 Neemt U daarom in UW hart voor niet van tevoren te repeteren hoe GIJ UW verdediging zult voeren,
15 want ik zal U een mond en wijsheid geven, die al UW tegenstanders te zamen niet zullen kunnen weerstaan noch tegenspreken.
16 Bovendien zult GIJ zelfs door ouders en broers en bloedverwanten en vrienden worden overgeleverd, en zij zullen sommigen van U ter dood brengen;
17 en GIJ zult ter wille van mijn naam voorwerpen van haat zijn voor alle mensen.
18 En toch zal er geenszins een haar van UW hoofd vergaan.
19 Door volharding van UW zijde zult GIJ UW ziel verwerven.
20 Wanneer GIJ voorts Jeru̱zalem door legerkampen ingesloten ziet, weet dan dat haar verwoesting nabij gekomen is.
21 Laten dan zij die in Jude̱a zijn, naar de bergen vluchten, en laten zij die in haar midden zijn, eruit trekken, en laten zij die zich in de landstreken bevinden, er niet binnengaan;
22 want dit zijn dagen waarin aan de gerechtigheid wordt voldaan, opdat alles wat geschreven staat, wordt vervuld.
23 Wee de zwangere vrouwen en hen die een klein kind zogen in die dagen! Want er zal grote nood over het land zijn en gramschap over dit volk;
24 en zij zullen vallen door de scherpte van het zwaard en gevankelijk worden weggevoerd naar alle natiën; en Jeru̱zalem zal door de natiën worden vertreden totdat de bestemde tijden der natiën zijn vervuld.
25 Ook zullen er tekenen zijn in zon en maan en sterren, en op de aarde radeloze angst der natiën, die vanwege het gebulder der zee en [haar] onstuimigheid geen uitweg weten,
26 terwijl de mensen mat worden van vrees en verwachting omtrent de dingen die over de bewoonde aarde komen; want de krachten der hemelen zullen worden geschokt.
27 En dan zullen zij de Zoon des mensen zien komen in een wolk met kracht en grote heerlijkheid.
28 Als nu deze dingen beginnen te geschieden, richt U dan rechtop en heft UW hoofd omhoog, omdat UW bevrijding nabij komt.”
29 Vervolgens sprak hij een illustratie tot hen: „Let op de vijgenboom en alle andere bomen:
30 Wanneer ze reeds in knop staan, weet GIJ voor UZELF, door het gade te slaan, dat nu de zomer nabij is.
31 Zo ook GIJ, wanneer GIJ deze dingen ziet geschieden, weet dan dat het koninkrijk Gods nabij is.
32 Voorwaar, ik zeg U: Dit geslacht zal geenszins voorbijgaan voordat alle dingen geschieden.
33 Hemel en aarde zullen voorbijgaan, maar mijn woorden zullen geenszins voorbijgaan.
34 Schenkt echter aandacht aan UZELF, dat UW hart nooit bezwaard wordt met overmatig eten en overmatig drinken en zorgen des levens, en die dag plotseling, in een ogenblik, over U komt
35 als een strik. Want hij zal komen over allen die op de gehele aardoppervlakte wonen.
36 Blijft dan wakker, te allen tijde smekend dat GIJ erin moogt slagen te ontkomen aan al deze dingen die stellig gaan geschieden, en te staan voor het aangezicht van de Zoon des mensen.”
37 Zo gaf hij dan overdag onderwijs in de tempel, maar ’s nachts ging hij naar buiten en overnachtte op de berg die de Olijfberg wordt genoemd.
38 En het gehele volk kwam gewoonlijk ’s morgens vroeg naar hem toe in de tempel, om hem te horen.
lukas 22
22 Het feest der ongezuurde broden, dat Pascha wordt genoemd, kwam nu naderbij.
2 En de overpriesters en de schriftgeleerden zochten naar een doeltreffende manier om hem uit de weg te ruimen, want zij waren bevreesd voor het volk.
3 Maar Sa̱tan voer in Ju̱das, degene die Iska̱riot werd genoemd, die tot het getal van de twaalf behoorde;
4 en hij ging heen en sprak met de overpriesters en [tempel]hoofdlieden over de doeltreffende manier om hem aan hen te verraden.
5 Zij nu verheugden zich en kwamen overeen hem zilvergeld te geven.
6 Hij dan stemde daarmee in, en van toen af zocht hij een goede gelegenheid om hem aan hen te verraden zonder dat er een schare bij was.
7 De dag der ongezuurde broden, waarop het Pascha[-offerdier] geslacht moest worden, brak nu aan;
8 en hij zond Pe̱trus en Joha̱nnes uit en zei: „Gaat het Pascha voor ons gereedmaken, zodat wij het kunnen eten.”
9 Zij zeiden tot hem: „Waar wilt gij dat wij [het] gereedmaken?”
10 Hij zei tot hen: „Ziet! Wanneer GIJ de stad binnengaat, zal U een mens tegemoet komen die een aardewerken vat met water draagt. Volgt hem in het huis waar hij binnengaat.
11 En GIJ moet tot de eigenaar van het huis zeggen: ’De Leraar zegt u: „Waar is het logeervertrek waarin ik met mijn discipelen het Pascha kan eten?”’
12 En die [man] zal U een grote, ingerichte bovenkamer laten zien. Maakt [het] daar gereed.”
13 Hierop vertrokken zij en vonden het precies zoals hij hun had gezegd, en zij maakten het Pascha gereed.
14 Toen ten slotte het uur gekomen was, ging hij aan tafel aanliggen, en de apostelen met hem.
15 En hij zei tot hen: „Ik heb vurig begeerd dit Pascha met U te eten voordat ik lijd;
16 want ik zeg U: Ik zal het niet meer eten totdat het wordt vervuld in het koninkrijk Gods.”
17 En hij nam een beker aan, sprak een dankgebed uit en zei: „Neemt deze en laat hem van de een naar de ander onder U rondgaan;
18 want ik zeg U: Van nu af zal ik niet meer van het product van de wijnstok drinken totdat het koninkrijk Gods gekomen is.”
19 Hij nam ook een brood, sprak een dankgebed uit, brak het en gaf het aan hen, terwijl hij zei: „Dit betekent mijn lichaam, dat ten behoeve van U gegeven zal worden. Blijft dit tot een gedachtenis aan mij doen.”
20 Evenzo ook de beker, nadat zij het avondmaal hadden gebruikt, terwijl hij zei: „Deze beker betekent het nieuwe verbond krachtens mijn bloed, dat ten behoeve van U vergoten zal worden.
21 Maar ziet! de hand van mijn verrader is met mij aan tafel.
22 Want de Zoon des mensen gaat heen volgens wat bepaald is; maar toch, wee de mens door bemiddeling van wie hij wordt verraden!”
23 Zij dan begonnen onder elkaar de vraag te bespreken wie van hen het toch wel zou zijn die op het punt stond dat te doen.
24 Er ontstond echter ook een heftig twistgesprek onder hen over [de vraag] wie van hen de grootste scheen te zijn.
25 Maar hij zei tot hen: „De koningen der natiën heersen over hen, en zij die autoriteit over hen hebben, worden Weldoeners genoemd.
26 GIJ dient evenwel niet zo te zijn. Maar wie onder U de grootste is, moet als de jongste worden, en degene die als de voornaamste optreedt, als degene die dient.
27 Want wie is groter, degene die aan tafel aanligt of degene die bedient? Is het niet degene die aan tafel aanligt? Ik ben echter in UW midden als degene die bedient.
28 Doch GIJ zijt degenen die in mijn beproevingen steeds bij mij zijt gebleven;
29 en ik sluit een verbond met U, evenals mijn Vader een verbond met mij heeft gesloten, voor een koninkrijk,
30 opdat GIJ in mijn koninkrijk aan mijn tafel moogt eten en drinken, en op tronen moogt zitten om de twaalf stammen van I̱sraël te oordelen.
31 Si̱mon, Si̱mon, zie! Sa̱tan heeft ulieden voor zich opgeëist, om U te ziften als tarwe.
32 Maar ik heb voor u gesmeekt dat uw geloof niet zou bezwijken; en wanneer gij eenmaal zijt teruggekeerd, versterk dan op uw beurt uw broeders.”
33 Toen zei hij tot hem: „Heer, ik ben gereed met u zowel de gevangenis als de dood in te gaan.”
34 Maar hij zei: „Ik zeg u, Pe̱trus: Vandaag zal er geen haan kraaien, voordat gij driemaal geloochend hebt mij te kennen.”
35 Ook zei hij tot hen: „Toen ik U uitzond zonder beurs en voedselzak en sandalen, heeft het U toen aan iets ontbroken?” Zij zeiden: „Neen!”
36 Toen zei hij tot hen: „Laat nu echter degene die een beurs heeft, die nemen, evenzo ook een voedselzak; en laat degene die geen zwaard heeft, zijn bovenkleed verkopen en er een kopen.
37 Want ik zeg U dat dit wat geschreven staat, in mij volbracht moet worden, namelijk: ’En hij werd onder de wettelozen gerekend.’ Want dat wat mij aangaat, is zich aan het voltrekken.”
38 Toen zeiden zij: „Heer, zie! hier zijn twee zwaarden.” Hij zei tot hen: „Het is genoeg.”
39 Toen hij naar buiten ging, begaf hij zich volgens zijn gewoonte naar de Olijfberg; en ook de discipelen volgden hem.
40 Op de plaats aangekomen, zei hij tot hen: „Blijft bidden, opdat GIJ niet in verzoeking komt.”
41 En hijzelf verwijderde zich ongeveer een steenworp van hen en knielde neer en ging in gebed,
42 terwijl hij zei: „Vader, indien gij het wenst, neem deze beker dan van mij weg. Doch niet mijn wil, maar de uwe geschiede.”
43 Toen verscheen hem een engel uit de hemel, die hem sterkte.
44 Maar in hevige smart gerakend, vervolgde hij zijn gebed nog vuriger; en zijn zweet werd als druppels bloed, die op de grond vielen.
45 En hij stond op uit [zijn] gebed, ging naar de discipelen en vond hen sluimerend van droefheid;
46 en hij zei tot hen: „Waarom slaapt GIJ? Staat op en blijft bidden, opdat GIJ niet in verzoeking komt.”
47 Terwijl hij nog sprak, ziedaar! een schare, en de [man] die Ju̱das werd genoemd, één van de twaalf, ging voor hen uit; en hij trad op Jezus toe om hem te kussen.
48 Maar Jezus zei tot hem: „Ju̱das, verraadt gij de Zoon des mensen met een kus?”
49 Toen zij die om hem heen stonden, zagen wat er ging gebeuren, zeiden zij: „Heer, zullen wij met het zwaard slaan?”
50 Iemand van hen ging zelfs zover dat hij de slaaf van de hogepriester sloeg en hem het rechteroor afhieuw.
51 Maar Jezus gaf ten antwoord: „LAAT het hierbij.” En hij raakte het oor aan en genas hem.
52 Vervolgens zei Jezus tot de overpriesters en tempelhoofdlieden en oudere mannen die daar op hem waren afgekomen: „Zijt GIJ met zwaarden en knuppels als tegen een rover uitgetrokken?
53 Terwijl ik dag aan dag bij U in de tempel was, hebt GIJ geen hand tegen mij uitgestoken. Maar dit is UW uur en de autoriteit der duisternis.”
54 Toen namen zij hem gevangen en voerden hem weg en brachten hem in het huis van de hogepriester; maar Pe̱trus volgde op een afstand.
55 Toen zij midden op de binnenplaats een vuur hadden ontstoken en bij elkaar waren gaan zitten, zat Pe̱trus tussen hen in.
56 Een zeker dienstmeisje zag hem echter bij het heldere vuur zitten en nam hem scherp op en zei: „Deze man was ook bij hem.”
57 Maar hij ontkende het en zei: „Vrouw, ik ken hem niet.”
58 En even later zag iemand anders hem en zei: „Gij zijt ook een van hen.” Maar Pe̱trus zei: „Mens, ik ben het niet.”
59 En nadat er ongeveer een uur was verstreken, ging een ander nadrukkelijk beweren: „Wel zeker, deze [man] was ook bij hem; trouwens, hij is een Galileeër!”
60 Maar Pe̱trus zei: „Mens, ik weet niet wat gij zegt.” En ogenblikkelijk, terwijl hij nog sprak, kraaide een haan.
61 En de Heer keerde zich om en keek Pe̱trus aan, en Pe̱trus herinnerde zich het woord van de Heer, toen hij tot hem had gezegd: „Voordat vandaag een haan kraait, zult gij mij driemaal verloochenen.”
62 En hij ging naar buiten en weende bitter.
63 De mannen nu die hem in verzekerde bewaring hadden, gingen de spot met hem drijven, waarbij zij hem sloegen;
64 en nadat zij hem hadden overdekt, vroegen zij en zeiden: „Profeteer. Wie is het die u geslagen heeft?”
65 En zo zeiden zij nog vele andere lasterlijke dingen tegen hem.
66 Toen het ten slotte dag werd, vergaderde de raad van oudere mannen van het volk, zowel overpriesters als schriftgeleerden, en zij sleepten hem naar hun Sanhedrin-zaal en zeiden:
67 „Indien gij de Christus zijt, zeg het ons dan.” Maar hij zei tot hen: „Ook al zou ik het U zeggen, GIJ zoudt het toch niet geloven.
68 En al zou ik U vragen stellen, GIJ zoudt toch niet antwoorden.
69 Maar van nu af zal de Zoon des mensen aan de krachtige rechterhand van God zitten.”
70 Hierop zeiden zij allen: „Zijt gij dan de Zoon van God?” Hij zei tot hen: „GIJZELF zegt dat ik het ben.”
71 Zij zeiden: „Waarom hebben wij nog meer getuigenis nodig? Wij hebben [het] toch zelf uit zijn eigen mond gehoord.”
lukas 23
23 Toen stonden zij allen op, de gehele menigte, en voerden hem naar Pila̱tus.
2 Daar begonnen zij hem te beschuldigen door te zeggen: „Wij hebben bevonden dat deze man onze natie tot opstand aanspoort en verbiedt belastingen aan caesar te betalen en van zichzelf zegt dat hij Christus, een koning, is.”
3 Pila̱tus stelde hem nu de vraag: „Zijt gij de koning der joden?” Hij gaf hem ten antwoord: „Gijzelf zegt [het].”
4 Toen zei Pila̱tus tot de overpriesters en de scharen: „Ik vind geen misdaad in deze mens.”
5 Maar zij hielden aan en zeiden: „Hij hitst het volk op door in heel Jude̱a te onderwijzen, ja, te beginnen van Galile̱a tot hiertoe.”
6 Toen Pila̱tus dat hoorde, vroeg hij of de mens een Galileeër was,
7 en nadat hij zich ervan had vergewist dat hij uit het rechtsgebied van Hero̱des was, zond hij hem door naar Hero̱des, die zich in die dagen eveneens in Jeru̱zalem bevond.
8 Toen Hero̱des Jezus zag, verheugde hij zich zeer, want sinds geruime tijd had hij hem al willen zien omdat hij van hem gehoord had, en hij hoopte hem een of ander teken te zien verrichten.
9 Hij ging hem nu met zeer veel woorden ondervragen; maar hij gaf hem geen enkel antwoord.
10 Doch de overpriesters en de schriftgeleerden stonden voortdurend op en beschuldigden hem heftig.
11 Toen maakte Hero̱des samen met de soldaten van zijn wacht hem te schande, en hij dreef de spot met hem door hem in een schitterend kleed te steken en zond hem naar Pila̱tus terug.
12 Op diezelfde dag nu werden Hero̱des en Pila̱tus elkaars vrienden; tevoren namelijk leefden zij in voortdurende vijandschap met elkaar.
13 Daarop riep Pila̱tus de overpriesters en de regeerders en het volk bijeen
14 en zei tot hen: „GIJ hebt deze mens bij mij gebracht als iemand die het volk tot opstand aanzet, en ziet! ik heb hem in UW bijzijn verhoord, maar ik heb in deze mens geen enkele grond gevonden voor de beschuldigingen die GIJ tegen hem inbrengt.
15 Hero̱des trouwens evenmin, want hij heeft hem naar ons teruggezonden; en ziet! hij heeft niets bedreven wat de dood verdient.
16 Ik zal hem daarom tuchtigen en vrijlaten.”
17 ——
18 Maar zij allen, de gehele menigte, schreeuwden en zeiden: „Weg met hem, maar laat ons Bara̱bbas vrij!”
19 (Deze was wegens een zeker oproer dat in de stad had plaatsgevonden en wegens moord in de gevangenis geworpen.)
20 Nogmaals riep Pila̱tus hun toe, omdat hij Jezus wilde vrijlaten.
21 Toen gingen zij luid roepen en zeiden: „Aan de paal! Aan de paal met hem!”
22 Voor de derde maal zei hij tot hen: „Wat voor slechts heeft deze [man] dan gedaan? Ik heb in hem niets gevonden wat de dood verdient; ik zal hem daarom tuchtigen en vrijlaten.”
23 Nu gingen zij met luide stemmen aandringen en eisten dat hij aan de paal werd gehangen; en hun stemmen kregen de overhand.
24 Daarom sprak Pila̱tus het vonnis uit, dat aan hun eis moest worden voldaan:
25 de man die wegens oproer en moord in de gevangenis was geworpen en die zij opeisten, liet hij vrij, maar Jezus gaf hij over aan hun wil.
26 Toen zij hem nu wegvoerden, grepen zij een zekere Si̱mon, die geboortig was uit Cyre̱ne, die van het land kwam, en zij legden hem de martelpaal op om die achter Jezus aan te dragen.
27 Er volgde hem echter een grote menigte van het volk en van vrouwen die zich aanhoudend in droefheid sloegen en over hem weeklaagden.
28 Jezus keerde zich om naar de vrouwen en zei: „Dochters van Jeru̱zalem, houdt op over mij te wenen. Weent daarentegen over UZELF en over UW kinderen;
29 want ziet! er komen dagen waarin men zal zeggen: ’Gelukkig de vrouwen die onvruchtbaar zijn en de schoot die niet heeft gebaard en de borsten die niet hebben gezoogd!’
30 Dan zullen zij tot de bergen beginnen te zeggen: ’Valt op ons!’, en tot de heuvels: ’Bedekt ons!’
31 Want indien zij deze dingen doen wanneer de boom vochtig is, wat zal er dan geschieden wanneer hij verdord is?”
32 Er werden echter nog twee anderen, boosdoeners, weggevoerd om met hem ter dood gebracht te worden.
33 En toen zij op de plaats kwamen die Schedel wordt genoemd, hingen zij hem daar aan een paal, alsook de boosdoeners, één aan zijn rechter- en één aan zijn linkerzijde.
34 [[Maar Jezus zei: „Vader, vergeef hun, want zij weten niet wat zij doen.”]] Voorts wierpen zij het lot om zijn klederen te verdelen.
35 En het volk stond toe te kijken. Maar de regeerders hoonden [hem] en zeiden: „Anderen heeft hij gered; laat hij zichzelf redden, als deze de Christus van God, de Uitverkorene, is.”
36 Zelfs de soldaten dreven de spot met hem en kwamen naderbij en boden hem zure wijn aan
37 en zeiden: „Als gij de koning der joden zijt, red dan uzelf.”
38 Er was ook een opschrift boven hem: „Dit is de koning der joden.”
39 Een van de gehangen boosdoeners echter zei nu schimpend tot hem: „Zijt gij niet de Christus? Red uzelf en ons.”
40 De ander antwoordde hem bestraffend en zei: „Vreest gij God in het geheel niet, nu gij hetzelfde oordeel ondergaat?
41 En wij trouwens terecht, want wij ontvangen ten volle wat wij verdienen voor de dingen die wij hebben gedaan; maar deze [man] heeft niets buitensporigs gedaan.”
42 En hij zei verder: „Jezus, denk aan mij wanneer gij in uw koninkrijk gekomen zijt.”
43 En hij zei tot hem: „Voorwaar, ik zeg u heden: Gij zult met mij in het Paradijs zijn.”
44 Het was nu omtrent het zesde uur, en toch viel er een duisternis over de gehele aarde tot aan het negende uur toe,
45 doordat het zonlicht achterwege bleef; toen scheurde het gordijn van het heiligdom middendoor.
46 En Jezus riep met een luide stem en zei: „Vader, aan uw handen vertrouw ik mijn geest toe.” Nadat hij dit had gezegd, blies hij de laatste adem uit.
47 Daar de legeroverste zag wat er gebeurde, ging hij God verheerlijken en zei: „Deze mens was werkelijk rechtvaardig.”
48 En toen al de scharen die voor dit schouwspel waren samengestroomd, de dingen hadden aanschouwd die er gebeurd waren, keerden zij vervolgens terug, terwijl zij zich op de borst sloegen.
49 Verder stonden al zijn bekenden op een afstand. Ook vrouwen, die hem te zamen vanuit Galile̱a waren gevolgd, stonden [daar] en aanschouwden deze dingen.
50 En zie! een man genaamd Jo̱zef, die een lid van de Raad was, een goed en rechtvaardig man —
51 deze had niet ingestemd met hun snode plan en handelwijze — hij was afkomstig uit Arimathe̱a, een stad der Judeeërs, en verwachtte het koninkrijk Gods;
52 deze ging naar Pila̱tus en vroeg om het lichaam van Jezus.
53 En hij nam het [van de martelpaal] af en wikkelde het in fijn linnen, en hij legde hem in een graf dat in de rots was uitgehouwen, waarin nog geen mens gelegen had.
54 Nu was het Voorbereidingsdag, en het avondlicht van de sabbat naderde.
55 Maar de vrouwen, die uit Galile̱a met hem waren meegekomen, volgden en bekeken het herinneringsgraf en [zagen toe] hoe zijn lichaam werd neergelegd;
56 en zij keerden terug om specerijen en welriekende oliën te bereiden. Maar op de sabbat rustten zij natuurlijk volgens het gebod.
lukas 24
24 Op de eerste dag van de week echter gingen zij zeer vroeg naar het graf en droegen de specerijen die zij hadden bereid.
2 Maar zij vonden de steen weggerold van het herinneringsgraf,
3 en toen zij naar binnen gingen, vonden zij het lichaam van de Heer Jezus niet.
4 Terwijl zij daarover in verlegenheid verkeerden, zie! daar stonden twee mannen in blinkende kleding bij hen.
5 Toen de [vrouwen] door vrees werden aangegrepen en hun gezicht naar de grond gekeerd hielden, zeiden de [mannen] tot hen: „Waarom zoekt GIJ de Levende onder de doden?
6 [[Hij is niet hier, maar is opgewekt.]] Herinnert U, hoe hij tot U heeft gesproken terwijl hij nog in Galile̱a was,
7 en zei dat de Zoon des mensen in de handen van zondige mensen overgeleverd moest worden en aan een paal moest worden gehangen en nochtans op de derde dag zou opstaan.”
8 Zij herinnerden zich nu zijn woorden
9 en keerden van het herinneringsgraf terug en berichtten al deze dingen aan de elf en aan al de overigen.
10 Het waren Mari̱a Magdale̱na en Joha̱nna en Mari̱a, de [moeder] van Jako̱bus. Ook de overigen der vrouwen die met hen waren, vertelden deze dingen aan de apostelen.
11 Maar deze woorden schenen hun onzin, en zij wilden de [vrouwen] niet geloven.
12 [[Doch Pe̱trus stond op en liep snel naar het herinneringsgraf, en toen hij zich vooroverbukte, zag hij alleen de windsels. Daarom ging hij heen, verwonderd bij zichzelf over hetgeen er gebeurd was.]]
13 Maar zie! juist op die dag waren er twee van hen op weg naar een dorp, E̱mmaüs genaamd, dat ongeveer elf kilometer van Jeru̱zalem verwijderd lag,
14 en zij praatten met elkaar over al deze dingen die waren voorgevallen.
15 Terwijl zij nu zo aan het praten waren en van gedachten wisselden, kwam Jezus zelf op hen toe en ging met hen meelopen;
16 maar hun ogen werden ervan weerhouden hem te herkennen.
17 Hij zei tot hen: „Wat zijn dit voor zaken die GIJ onder het voortlopen zo druk met elkaar bespreekt?” En met een droevig gezicht bleven zij staan.
18 Toen gaf de één, Kle̱opas genaamd, hem ten antwoord: „Woont gij als vreemdeling op uzelf in Jeru̱zalem en weet daarom niet welke dingen daar in deze dagen zijn gebeurd?”
19 En hij zei tot hen: „Welke dingen?” Zij zeiden tot hem: „De dingen aangaande Jezus de Nazarener, die een profeet werd krachtig in werk en woord voor God en het gehele volk;
20 en hoe onze overpriesters en regeerders hem tot het doodvonnis hebben overgeleverd en hem aan een paal hebben gehangen.
21 Wij hoopten echter dat deze [man] degene was die I̱sraël zou bevrijden; ja, en behalve al deze dingen is het nu de derde dag sinds deze dingen zijn gebeurd.
22 Bovendien hebben ook zekere vrouwen uit ons midden ons verbaasd doen staan, want zij waren in de vroegte naar het herinneringsgraf geweest,
23 maar vonden zijn lichaam niet, en zij kwamen zeggen dat zij ook een bovennatuurlijk gezicht van engelen hadden gehad, die zeiden dat hij leeft.
24 Voorts gingen sommigen van hen die bij ons zijn, naar het herinneringsgraf; en zij vonden het zo, precies zoals de vrouwen hadden gezegd, maar hem zagen zij niet.”
25 Toen zei hij tot hen: „O onverstandigen, die traag van hart zijt om alle dingen te geloven die de profeten hebben gesproken!
26 Moest de Christus deze dingen niet lijden en in zijn heerlijkheid binnengaan?”
27 En beginnend bij Mo̱zes en al de Profeten legde hij hun uit wat in al de Schriften op hem betrekking had.
28 Ten slotte naderden zij het dorp waarheen zij op weg waren, en hij deed alsof hij verder zou gaan.
29 Maar zij drongen bij hem aan en zeiden: „Blijf bij ons, want het loopt tegen de avond en de dag heeft zich reeds [ten einde] geneigd.” Toen ging hij naar binnen om bij hen te blijven.
30 En terwijl hij met hen aan de maaltijd aanlag, nam hij het brood, sprak er de zegen over uit, brak het en reikte het hun vervolgens toe.
31 Toen werden hun ogen volledig geopend en zij herkenden hem; en hij verdween uit hun gezicht.
32 En zij zeiden tot elkaar: „Brandde ons hart niet toen hij onderweg tot ons sprak, toen hij de Schriften volledig voor ons opende?”
33 En in datzelfde uur stonden zij op en keerden naar Jeru̱zalem terug, en zij vonden de elf en hen die bij hen waren, vergaderd,
34 die zeiden: „De Heer is werkelijk opgewekt en hij is aan Si̱mon verschenen!”
35 Nu verhaalden zijzelf wat er onderweg [gebeurd was] en hoe hij door hen herkend was aan het breken van het brood.
36 Terwijl zij over deze dingen spraken, stond hijzelf in hun midden [[en zei tot hen: „Vrede zij U.”]]
37 Omdat zij echter schrokken en vrees hun had aangegrepen, meenden zij een geest te aanschouwen.
38 Daarom zei hij tot hen: „Waarom zijt GIJ verontrust en waarom komt er twijfel op in UW hart?
39 Ziet mijn handen en mijn voeten, dat ik het zelf ben; betast mij en ziet, want een geest heeft geen vlees en beenderen, zoals GIJ aanschouwt dat ik heb.”
40 [[En toen hij dit zei, toonde hij hun zijn handen en zijn voeten.]]
41 Maar toen zij het uit louter vreugde nog niet geloofden en zich verwonderden, zei hij tot hen: „Hebt GIJ hier iets te eten?”
42 En zij reikten hem een stuk geroosterde vis aan;
43 en hij nam het en at het voor hun ogen op.
44 Nu zei hij tot hen: „Dit zijn mijn woorden die ik tot U sprak toen ik nog bij U was, dat alle dingen die in de wet van Mo̱zes en in de Profeten en de Psalmen over mij geschreven staan, vervuld moesten worden.”
45 Toen opende hij hun verstand volledig zodat zij de betekenis van de Schriften begrepen,
46 en hij zei tot hen: „Aldus staat er geschreven dat de Christus zou lijden en op de derde dag uit de doden zou opstaan,
47 en op basis van zijn naam zou er in alle natiën berouw tot vergeving van zonden gepredikt worden — te beginnen vanuit Jeru̱zalem
48 moet GIJ getuigen van deze dingen zijn.
49 En ziet! ik zend over U uit wat door mijn Vader beloofd is. GIJ moet echter in de stad blijven totdat GIJ met kracht van boven wordt bekleed.”
50 Maar hij leidde hen naar buiten tot bij Betha̱nië, en hij hief zijn handen op en zegende hen.
51 Terwijl hij hen zegende, werd hij van hen gescheiden en werd ten hemel omhooggevoerd.
52 En zij brachten hem hulde en keerden met grote vreugde naar Jeru̱zalem terug.
53 En zij waren voortdurend in de tempel en zegenden God.
johannes 1
1 In [het] begin was het Woord, en het Woord was bij God, en het Woord was een god.
2 Deze was in [het] begin bij God.
3 Alle dingen zijn door bemiddeling van hem ontstaan, en zonder hem is zelfs niet één ding ontstaan. Wat is ontstaan
4 door bemiddeling van hem, was leven, en het leven was het licht der mensen.
5 En het licht schijnt in de duisternis, maar de duisternis heeft het niet overweldigd.
6 Er stond een mens op die als een vertegenwoordiger van God werd uitgezonden; zijn naam was Joha̱nnes.
7 Deze kwam tot een getuigenis, ten einde getuigenis af te leggen omtrent het licht, opdat alle soorten van mensen door bemiddeling van hem tot geloof zouden komen.
8 Niet hij was dat licht, maar hij moest getuigenis afleggen omtrent dat licht.
9 Het ware licht, dat alle soorten van mensen licht geeft, stond op het punt in de wereld te komen.
10 Hij was in de wereld, en de wereld is door bemiddeling van hem ontstaan, maar de wereld kende hem niet.
11 Hij kwam tot zijn eigen huis, maar de zijnen namen hem niet tot zich.
12 Doch aan allen die hem wel ontvingen, heeft hij de macht gegeven Gods kinderen te worden, omdat zij geloof oefenden in zijn naam;
13 en zij zijn niet uit bloed noch uit een vleselijke wil of uit de wil van een man geboren, maar uit God.
14 Het Woord nu is vlees geworden en heeft onder ons verblijf gehouden, en wij hebben zijn heerlijkheid gezien, een heerlijkheid zoals die van een eniggeboren zoon van een vader; en hij was vol onverdiende goedheid en waarheid.
15 (Joha̱nnes heeft getuigenis over hem afgelegd, ja, hij heeft werkelijk uitgeroepen — deze was het die [het] zei — en gezegd: „Degene die na mij komt, is mij voorafgegaan, want hij bestond vóór mij.”)
16 Want wij allen hebben uit zijn volheid ontvangen, zelfs onverdiende goedheid op onverdiende goedheid.
17 Want de Wet werd door bemiddeling van Mo̱zes gegeven, de onverdiende goedheid en de waarheid zijn door bemiddeling van Jezus Christus gekomen.
18 Geen mens heeft ooit God gezien; de eniggeboren god, die in de boezem[positie] bij de Vader is, die heeft hem verklaard.
19 Dit dan is het getuigenis van Joha̱nnes, toen de joden priesters en levieten uit Jeru̱zalem naar hem toe zonden om hem te vragen: „Wie zijt gij?”
20 En hij beleed en ontkende het niet, maar beleed: „Ik ben de Christus niet.”
21 En zij vroegen hem: „Wat dan? Zijt gij Eli̱a?” En hij zei: „Ik ben het niet.” „Zijt gij De Profeet?” En hij antwoordde: „Neen!”
22 Daarom zeiden zij tot hem: „Wie zijt gij?, opdat wij een antwoord kunnen geven aan hen die ons hebben gezonden. Wat zegt gij over uzelf?”
23 Hij zei: „Ik ben een stem van iemand die in de wildernis roept: ’Maakt de weg van Jehovah recht’, zoals de profeet Jesa̱ja heeft gezegd.”
24 De uitgezondenen nu waren uit de Farizeeën.
25 Zij dan vroegen hem en zeiden tot hem: „Waarom doopt gij dan, als gijzelf niet de Christus of Eli̱a of De Profeet zijt?”
26 Joha̱nnes antwoordde hun en zei: „Ik doop in water. In UW midden staat iemand die GIJ niet kent,
27 degene die na mij komt, maar wiens sandaalriem ik niet waardig ben los te maken.”
28 Deze dingen gebeurden in Betha̱nië aan de overkant van de Jorda̱a̱n, waar Joha̱nnes aan het dopen was.
29 De volgende dag zag hij Jezus naar zich toe komen, en hij zei: „Zie, het Lam Gods dat de zonde der wereld wegneemt!
30 Deze is het van wie ik zei: Na mij komt een man die mij voorafgegaan is, want hij bestond vóór mij.
31 Ook ik kende hem niet, maar de reden waarom ik in water kwam dopen, was dat hij aan I̱sraël openbaar gemaakt zou worden.”
32 Joha̱nnes legde eveneens getuigenis af door te zeggen: „Ik zag de geest gelijk een duif uit de hemel neerdalen, en hij bleef op hem.
33 Ook ik kende hem niet, maar Degene die mij heeft gezonden om in water te dopen, die heeft tot mij gezegd: ’Degene op wie gij de geest ziet neerdalen en blijven, die is het die in heilige geest doopt.’
34 En ik heb [het] gezien, en ik heb getuigenis afgelegd dat deze de Zoon van God is.”
35 De volgende dag stond Joha̱nnes [daar] weer, met twee van zijn discipelen,
36 en toen hij Jezus zag lopen, zei hij: „Ziet, het Lam Gods!”
37 En de twee discipelen hoorden hem spreken, en zij volgden Jezus.
38 Jezus dan keerde zich om, en toen hij zag dat zij hem volgden, zei hij tot hen: „Wat zoekt GIJ?” Zij zeiden tot hem: „Rabbi (hetgeen vertaald betekent: Leraar), waar houdt gij verblijf?”
39 Hij zei tot hen: „Komt, dan zult GIJ het zien.” Daarop gingen zij mee en zagen waar hij verblijf hield, en zij bleven die dag bij hem; het was ongeveer het tiende uur.
40 Eén van de twee die hadden gehoord wat Joha̱nnes had gezegd en [Jezus] waren gevolgd, was Andre̱as, de broer van Si̱mon Pe̱trus.
41 Deze vond eerst zijn eigen broer, Si̱mon, en zei tot hem: „Wij hebben de Messi̱as gevonden” (hetgeen vertaald betekent: Christus).
42 Hij bracht hem bij Jezus. Jezus keek hem aan en zei: „Gij zijt Si̱mon, de zoon van Joha̱nnes; gij zult Ce̱fas (dat vertaald wordt met Pe̱trus) worden genoemd.”
43 De volgende dag wilde hij naar Galile̱a vertrekken. En Jezus vond Fili̱ppus en zei tot hem: „Wees mijn volgeling.”
44 Fili̱ppus nu was uit Bethsa̱ïda, uit de stad van Andre̱as en Pe̱trus.
45 Fili̱ppus vond Natha̱naël en zei tot hem: „Wij hebben degene gevonden over wie Mo̱zes, in de Wet, en de Profeten hebben geschreven, Jezus, de zoon van Jo̱zef, uit Na̱zareth.”
46 Maar Natha̱naël zei tot hem: „Kan uit Na̱zareth iets goeds komen?” Fili̱ppus zei tot hem: „Kom dan kijken.”
47 Jezus zag Natha̱naël naar zich toe komen en zei over hem: „Zie, stellig een Israëliet, in wie geen bedrog is.”
48 Natha̱naël zei tot hem: „Hoe komt het dat gij mij kent?” Jezus gaf hem ten antwoord: „Voordat Fili̱ppus u riep, terwijl gij onder de vijgenboom waart, zag ik u.”
49 Natha̱naël antwoordde hem: „Rabbi, gij zijt de Zoon van God, gij zijt Koning van I̱sraël.”
50 Jezus gaf hem ten antwoord: „Omdat ik tot u zei dat ik u onder de vijgenboom zag, gelooft gij? Gij zult grotere dingen zien dan deze.”
51 Verder zei hij tot hem: „Voorwaar, voorwaar, ik zeg ulieden: GIJ zult de hemel geopend zien en de engelen Gods zien opstijgen en neerdalen tot de Zoon des mensen.”
johannes 2
2 Op de derde dag nu vond er te Ka̱na in Galile̱a een bruiloftsfeest plaats, en de moeder van Jezus was daar.
2 Jezus en zijn discipelen waren eveneens tot het bruiloftsfeest uitgenodigd.
3 Toen de wijn opraakte, zei de moeder van Jezus tot hem: „Zij hebben geen wijn.”
4 Maar Jezus zei tot haar: „Vrouw, wat heb ik met u te maken? Mijn uur is nog niet gekomen.”
5 Zijn moeder zei tot hen die bedienden: „Wat hij U ook zegt, doet dat.”
6 Nu stonden daar zes stenen waterkruiken, zoals volgens de reinigingsvoorschriften van de joden werd vereist, die elk twee of drie vloeistofmaten konden bevatten.
7 Jezus zei tot hen: „Vult de waterkruiken met water.” En zij vulden ze tot aan de rand.
8 En hij zei tot hen: „Schept er nu wat uit en brengt het naar de feestleider.” Zij dan brachten het.
9 Toen nu de feestleider het water dat in wijn was veranderd, proefde, maar niet wist waar het vandaan kwam, ofschoon de bedienden die het water hadden geschept, het wel wisten, riep de feestleider de bruidegom
10 en zei tot hem: „Ieder ander mens zet eerst de voortreffelijke wijn voor, en wanneer men dronken is, de mindere. Gij hebt de voortreffelijke wijn tot nu bewaard.”
11 Dit verrichtte Jezus te Ka̱na in Galile̱a als [het] begin van zijn tekenen, en hij maakte zijn heerlijkheid openbaar; en zijn discipelen stelden geloof in hem.
12 Hierna daalde hij met zijn moeder en broers en zijn discipelen af naar Kape̱rnaüm, maar zij bleven daar niet vele dagen.
13 Nu was het Pascha der joden nabij, en Jezus ging op naar Jeru̱zalem.
14 En in de tempel trof hij de verkopers van runderen en schapen en duiven aan en de geldhandelaars die daar op hun plaats zaten.
15 En nadat hij een zweep van touwen had gemaakt, dreef hij hen allen de tempel uit, met de schapen en runderen, en hij stortte de geldstukken van de geldwisselaars uit en keerde hun tafels om.
16 En tot de duivenverkopers zei hij: „Neemt deze dingen hier vandaan! Maakt het huis van mijn Vader niet langer tot een huis van koopwaar!”
17 Zijn discipelen herinnerden zich dat er geschreven staat: „De ijver voor uw huis zal mij verteren.”
18 De joden dan gaven hem ten antwoord: „Wat voor teken kunt gij ons laten zien, aangezien gij deze dingen doet?”
19 Jezus gaf hun ten antwoord: „Breekt deze tempel af en in drie dagen zal ik hem oprichten.”
20 Daarop zeiden de joden: „Deze tempel werd in zesenveertig jaar gebouwd, en zult gij hem in drie dagen oprichten?”
21 Hij sprak echter over de tempel van zijn lichaam.
22 Toen hij evenwel uit de doden was opgewekt, herinnerden zijn discipelen zich dat hij dit meermalen had gezegd, en zij geloofden de Schrift en het woord dat Jezus had gesproken.
23 Toen hij echter in Jeru̱zalem op het feest van het Pascha was, stelden vele mensen geloof in zijn naam, daar zij de tekenen zagen die hij verrichtte.
24 Maar Jezus zelf vertrouwde zich niet aan hen toe, omdat hij hen allen kende
25 en omdat het voor hem niet nodig was dat iemand getuigenis omtrent de mens aflegde, want hij wist zelf wat er in de mens was.
johannes 3
3 Nu was er onder de Farizeeën een mens wiens naam Nikode̱mus was, een regeerder der joden.
2 Deze kwam in de nacht bij hem en zei tot hem: „Rabbi, wij weten dat gij van God zijt gekomen als leraar, want niemand kan die tekenen verrichten welke gij verricht, indien God niet met hem is.”
3 Jezus gaf hem ten antwoord: „Voorwaar, voorwaar, ik zeg u: Indien iemand niet wedergeboren wordt, kan hij het koninkrijk Gods niet zien.”
4 Nikode̱mus zei tot hem: „Hoe kan een mens geboren worden als hij oud is? Kan hij soms voor een tweede maal in de schoot van zijn moeder gaan en geboren worden?”
5 Jezus antwoordde: „Voorwaar, voorwaar, ik zeg u: Indien iemand niet uit water en geest wordt geboren, kan hij het koninkrijk Gods niet binnengaan.
6 Wat uit het vlees is geboren, is vlees, en wat uit de geest is geboren, is geest.
7 Verwonder u niet omdat ik tot u zei: Gijlieden moet wedergeboren worden.
8 De wind blaast waarheen hij wil, en gij hoort het geluid ervan, maar gij weet niet waar hij vandaan komt en waar hij heen gaat. Zo is een ieder die uit de geest is geboren.”
9 Nikode̱mus gaf hem ten antwoord: „Hoe kunnen deze dingen geschieden?”
10 Jezus gaf hem ten antwoord: „Zijt gij een leraar van I̱sraël en weet toch deze dingen niet?
11 Voorwaar, voorwaar, ik zeg u: Wij spreken over wat wij weten en wij leggen getuigenis af van wat wij hebben gezien, maar gijlieden neemt het getuigenis dat wij geven niet aan.
12 Indien ik ulieden aardse dingen heb gezegd en GIJ nochtans niet gelooft, hoe zult GIJ dan geloven indien ik U hemelse dingen vertel?
13 Bovendien is geen mens tot in de hemel opgestegen, dan hij die uit de hemel is neergedaald, de Zoon des mensen.
14 En zoals Mo̱zes in de wildernis de slang heeft omhooggeheven, zo moet ook de Zoon des mensen omhooggeheven worden,
15 opdat een ieder die in hem gelooft, eeuwig leven zal hebben.
16 Want God heeft de wereld zozeer liefgehad dat hij zijn eniggeboren Zoon heeft gegeven, opdat een ieder die geloof oefent in hem, niet vernietigd zou worden, maar eeuwig leven zou hebben.
17 Want God heeft zijn Zoon niet naar de wereld uitgezonden opdat hij de wereld zou oordelen, maar opdat de wereld door bemiddeling van hem gered zou worden.
18 Hij die geloof oefent in hem, zal niet geoordeeld worden. Hij die geen geloof oefent, is reeds geoordeeld, omdat hij geen geloof heeft geoefend in de naam van de eniggeboren Zoon van God.
19 Dit nu is de basis voor het oordeel, dat het licht in de wereld is gekomen, maar de mensen hebben de duisternis meer liefgehad dan het licht, omdat hun werken goddeloos waren.
20 Want hij die verachtelijke dingen beoefent, haat het licht en komt niet tot het licht, opdat zijn werken niet worden terechtgewezen.
21 Maar hij die doet wat waar is, komt tot het licht, opdat zijn werken openbaar gemaakt worden als [werken] die in overeenstemming met God zijn gedaan.”
22 Na deze dingen gingen Jezus en zijn discipelen het land van Jude̱a in, en daar bracht hij enige tijd met hen door en doopte er.
23 Maar Joha̱nnes doopte ook, in E̱non bij Sa̱lim, omdat daar een grote hoeveelheid water was, en er bleven mensen komen, die werden gedoopt;
24 Joha̱nnes was namelijk nog niet in de gevangenis geworpen.
25 Daarom rees er van de zijde van de discipelen van Joha̱nnes een twistgesprek met een jood over de reiniging.
26 Zij dan kwamen bij Joha̱nnes en zeiden tot hem: „Rabbi, de man die met u was aan de overkant van de Jorda̱a̱n, van wie gij getuigenis hebt afgelegd, zie, die is aan het dopen en allen gaan naar hém toe.”
27 Joha̱nnes gaf ten antwoord: „Een mens kan geen enkel ding ontvangen, tenzij het hem vanuit de hemel gegeven is.
28 GIJZELF getuigt van mij dat ik heb gezegd: Ik ben de Christus niet, maar ik ben voor hem uit gezonden.
29 Hij die de bruid heeft, is de bruidegom. De vriend van de bruidegom echter, die erbij staat en hem hoort, heeft grote vreugde om de stem van de bruidegom. Daarom is deze vreugde van mij volkomen geworden.
30 Hij moet blijven toenemen, maar ik moet blijven afnemen.”
31 Hij die van boven komt, is boven alle anderen. Hij die uit de aarde is, is uit de aarde en spreekt over dingen van de aarde. Hij die uit de hemel komt, is boven alle anderen.
32 Wat hij gezien en gehoord heeft, daarvan legt hij getuigenis af, maar niemand aanvaardt zijn getuigenis.
33 Wie zijn getuigenis heeft aanvaard, heeft er zijn zegel op gedrukt dat God waarachtig is.
34 Want degene die door God is uitgezonden, spreekt de woorden van God, want hij geeft de geest niet met mate.
35 De Vader heeft de Zoon lief en heeft alle dingen in zijn hand gegeven.
36 Hij die geloof oefent in de Zoon, heeft eeuwig leven; hij die de Zoon ongehoorzaam is, zal het leven niet zien, maar de gramschap Gods blijft op hem.
johannes 4
4 Toen nu de Heer te weten kwam dat de Farizeeën hadden gehoord dat Jezus meer discipelen maakte en doopte dan Joha̱nnes —
2 hoewel Jezus zelf in feite niet doopte, maar zijn discipelen —
3 verliet hij Jude̱a en vertrok weer naar Galile̱a.
4 Hij moest echter door Sama̱ria gaan.
5 Zo kwam hij bij een stad van Sama̱ria, Si̱char geheten, dicht bij het veld dat Ja̱kob aan zijn zoon Jo̱zef had gegeven.
6 De bron van Ja̱kob bevond zich daar ook. Vermoeid van de reis zat Jezus nu, zoals hij was, bij de bron. Het was ongeveer het zesde uur.
7 Er kwam een vrouw uit Sama̱ria om water te putten. Jezus zei tot haar: „Geef mij te drinken.”
8 (Zijn discipelen waren namelijk de stad ingegaan om levensmiddelen te kopen.)
9 Daarop zei de Samaritaanse vrouw tot hem: „Hoe kunt gij, ofschoon gij een jood zijt, te drinken vragen aan mij, terwijl ik een Samaritaanse vrouw ben?” (Joden onderhouden namelijk geen betrekkingen met Samaritanen.)
10 Jezus gaf haar ten antwoord: „Indien gij de vrije gave Gods hadt gekend en wist wie het is die tot u zegt: ’Geef mij te drinken’, zoudt gij hem hebben gevraagd, en hij zou u levend water hebben gegeven.”
11 Zij zei tot hem: „Heer, gij hebt niet eens een emmer om water te putten, en de put is diep. Waar haalt gij dat levende water dan vandaan?
12 Gij zijt toch niet groter dan onze voorvader Ja̱kob, die ons de put heeft gegeven en er zelf met zijn zonen en zijn vee uit heeft gedronken?”
13 Jezus gaf haar ten antwoord: „Iedereen die van dit water drinkt, zal weer dorst krijgen.
14 Al wie van het water drinkt dat ik hem zal geven, zal nimmermeer dorst krijgen, maar het water dat ik hem zal geven, zal in hem een bron van water worden dat opborrelt om eeuwig leven te schenken.”
15 De vrouw zei tot hem: „Heer, geef mij dat water, zodat ik geen dorst zal hebben en ook niet meer hierheen hoef te komen om water te putten.”
16 Hij zei tot haar: „Ga, roep uw man en kom hierheen.”
17 De vrouw gaf ten antwoord: „Ik heb geen man.” Jezus zei tot haar: „Gij hebt terecht gezegd: ’Een man heb ik niet.’
18 Want gij hebt vijf mannen gehad, en de [man] die gij nu hebt, is uw man niet. Het is waar wat gij hebt gezegd.”
19 De vrouw zei tot hem: „Heer, ik bemerk dat gij een profeet zijt.
20 Onze voorvaders hebben op deze berg aanbeden, maar gijlieden zegt dat in Jeru̱zalem de plaats is waar men moet aanbidden.”
21 Jezus zei tot haar: „Geloof mij, vrouw: Het uur komt waarin gijlieden de Vader noch op deze berg noch in Jeru̱zalem zult aanbidden.
22 Gijlieden aanbidt wat GIJ niet kent; wij aanbidden wat wij kennen, want redding is uit de joden.
23 Maar het uur komt, en is nu, waarin de ware aanbidders de Vader met geest en waarheid zullen aanbidden, ja, want de Vader zoekt zulke mensen om hem te aanbidden.
24 God is een Geest, en wie hem aanbidden, moeten [hem] met geest en waarheid aanbidden.”
25 De vrouw zei tot hem: „Ik weet dat de Messi̱as komt, die Christus wordt genoemd. Wanneer die gekomen is, zal hij ons alle dingen openlijk bekendmaken.”
26 Jezus zei tot haar: „Ik ben het, die met u spreek.”
27 Op dit ogenblik nu kwamen zijn discipelen terug, en zij gingen zich verwonderen omdat hij met een vrouw sprak. Natuurlijk zei niemand: „Wat zoekt gij?”, of: „Waarom praat gij met haar?”
28 De vrouw dan liet haar waterkruik staan en ging de stad in en zei tot de mensen:
29 „Komt mee [en] ziet een mens die mij alle dingen heeft verteld die ik gedaan heb. Zou dit niet misschien de Christus zijn?”
30 Zij gingen de stad uit en begaven zich naar hem toe.
31 Ondertussen drongen de discipelen bij hem aan en zeiden: „Rabbi, eet.”
32 Maar hij zei tot hen: „Ik heb voedsel te eten dat GIJ niet kent.”
33 Daarom zeiden de discipelen toen tot elkaar: „Heeft iemand hem soms iets te eten gebracht?”
34 Jezus zei tot hen: „Mijn voedsel is, dat ik de wil doe van hem die mij heeft gezonden en zijn werk voleindig.
35 Zegt GIJ niet dat het nog vier maanden zijn voordat de oogst komt? Ziet! Ik zeg U: Slaat UW ogen op en ziet de velden, dat ze wit zijn om geoogst te worden. Reeds
36 ontvangt de oogster loon en verzamelt vrucht voor het eeuwige leven, zodat de zaaier en de oogster zich samen kunnen verheugen.
37 In dit opzicht is het gezegde werkelijk waar: Eén is de zaaier en een ander de oogster.
38 Ik heb U uitgezonden om te oogsten wat U geen arbeid heeft gekost. Anderen hebben gearbeid en GIJ hebt de voordelen van hun arbeid geplukt.”
39 Velen der Samaritanen nu uit die stad stelden geloof in hem wegens het woord van de vrouw, die getuigde: „Hij heeft mij alle dingen verteld die ik gedaan heb.”
40 Toen daarom de Samaritanen bij hem kwamen, vroegen zij hem voorts bij hen te blijven; en hij bleef daar twee dagen.
41 Dientengevolge geloofden er nog velen meer op grond van datgene wat hij zei,
42 en zij zeiden toen tot de vrouw: „Wij geloven niet langer om wat gij gezegd hebt, want wij hebben het zelf gehoord en wij weten dat deze man stellig de redder der wereld is.”
43 Na de twee dagen vertrok hij vandaar naar Galile̱a.
44 Jezus zelf legde er echter getuigenis van af dat een profeet in zijn eigen land geen eer geniet.
45 Toen hij daarom in Galile̱a aankwam, ontvingen de Galileeërs hem, omdat zij alle dingen hadden gezien die hij in Jeru̱zalem op het feest had gedaan, want zij waren ook naar het feest gegaan.
46 Zo kwam hij weer te Ka̱na in Galile̱a, waar hij het water in wijn had veranderd. Nu was er een zekere dienaar van de koning, wiens zoon in Kape̱rnaüm ziek was.
47 Toen deze man hoorde dat Jezus uit Jude̱a naar Galile̱a was gekomen, ging hij naar hem toe en vroeg hem vervolgens te komen en zijn zoon gezond te maken, want deze lag op sterven.
48 Maar Jezus zei tot hem: „Indien gijlieden geen tekenen en wonderen ziet, zult GIJ geenszins geloven.”
49 De dienaar van de koning zei tot hem: „Heer, daal af voordat mijn jonge kind sterft.”
50 Jezus zei tot hem: „Ga heen; uw zoon leeft.” De mens geloofde het woord dat Jezus tot hem sprak en ging heen.
51 Maar terwijl hij afdaalde, kwamen zijn slaven hem reeds tegemoet om te zeggen dat zijn jongen leefde.
52 Daarom informeerde hij nu bij hen naar het uur waarop zijn beterschap was ingetreden. Zij dan zeiden tot hem: „Gisteren op het zevende uur is de koorts van hem geweken.”
53 Derhalve wist de vader dat het op hetzelfde uur was waarop Jezus tot hem had gezegd: „Uw zoon leeft.” En hij en zijn gehele huisgezin geloofden.
54 Dit nu was het tweede teken dat Jezus verrichtte, toen hij uit Jude̱a naar Galile̱a was gekomen.
johannes 5
5 Na deze dingen was er een feest van de joden, en Jezus ging op naar Jeru̱zalem.
2 Nu is er in Jeru̱zalem bij de schaapspoort een waterbekken, in het Hebreeuws Bethza̱tha geheten, met vijf zuilengangen.
3 In deze [gangen] lag een menigte zieken, blinden, kreupelen en mensen met verdorde ledematen.
4 ——
5 Er was echter een zeker mens die al achtendertig jaar ziek was.
6 Toen Jezus deze zag liggen, en omdat hij wist dat hij reeds lange tijd [ziek] was, zei hij tot hem: „Wilt gij gezond worden?”
7 De zieke antwoordde hem: „Heer, ik heb niemand die mij, wanneer het water in beroering komt, in het bekken brengt, maar terwijl ik eraan kom, daalt een ander vóór mij erin af.”
8 Jezus zei tot hem: „Sta op, neem uw draagbed op en loop.”
9 En onmiddellijk werd de mens gezond, en hij nam zijn draagbed op en ging lopen. Nu was het sabbat op die dag.
10 Daarom zeiden de joden toen tot de genezene: „Het is sabbat, en het is u niet geoorloofd het draagbed te dragen.”
11 Maar hij antwoordde hun: „Degene die mij gezond heeft gemaakt, die heeft tot mij gezegd: ’Neem uw draagbed op en loop.’”
12 Zij vroegen hem: „Wie is de mens die tot u heeft gezegd: ’Neem het op en loop’?”
13 De man die gezond was gemaakt, wist echter niet wie hij was, want Jezus had zich verwijderd, omdat er een schare op die plaats was.
14 Na deze dingen trof Jezus hem in de tempel aan en zei tot hem: „Zie, gij zijt gezond geworden. Zondig niet meer, opdat u niets ergers overkomt.”
15 De mens ging heen en vertelde aan de joden dat het Jezus was die hem gezond had gemaakt.
16 Om die reden nu gingen de joden Jezus vervolgen, omdat hij deze dingen op sabbat deed.
17 Maar hij antwoordde hun: „Mijn Vader is tot nu toe blijven werken, en ik blijf werken.”
18 Om die reden dan waren de joden er nog meer op uit hem te doden, omdat hij niet alleen de sabbat schond, maar ook God zijn eigen Vader noemde, waardoor hij zichzelf aan God gelijk maakte.
19 Daarom gaf Jezus hun verder ten antwoord: „Voorwaar, voorwaar, ik zeg U: De Zoon kan niets uit zichzelf doen, maar alleen datgene wat hij de Vader ziet doen. Want al wat Die doet, dat doet ook de Zoon evenzo.
20 Want de Vader heeft genegenheid voor de Zoon en laat hem alle dingen zien die hijzelf doet, en hij zal hem grotere werken dan deze laten zien, opdat GIJ U moogt verwonderen.
21 Want evenals de Vader de doden opwekt en levend maakt, zo maakt ook de Zoon levend wie hij wil.
22 Want de Vader oordeelt volstrekt niemand, maar heeft het gehele oordeel aan de Zoon toevertrouwd,
23 opdat allen de Zoon zouden eren evenals zij de Vader eren. Hij die de Zoon niet eert, eert de Vader niet, die hem heeft gezonden.
24 Voorwaar, voorwaar, ik zeg U: Wie mijn woord hoort en hem gelooft die mij heeft gezonden, heeft eeuwig leven, en hij komt niet in het oordeel, maar is uit de dood tot het leven overgegaan.
25 Voorwaar, voorwaar, ik zeg U: Het uur komt, en is nu, waarin de doden de stem van de Zoon van God zullen horen, en zij die er acht op hebben geslagen, zullen leven.
26 Want evenals de Vader leven in zichzelf heeft, zo heeft hij ook de Zoon gegeven leven in zichzelf te hebben.
27 En hij heeft hem macht gegeven om te oordelen, omdat hij de Zoon des mensen is.
28 Verwondert U hierover niet, want het uur komt waarin allen die in de herinneringsgraven zijn, zijn stem zullen horen
29 en te voorschijn zullen komen, zij die goede dingen hebben gedaan, tot een opstanding des levens, zij die verachtelijke dingen hebben beoefend, tot een opstanding des oordeels.
30 Ik kan niets uit mijzelf doen; gelijk ik hoor, oordeel ik; en het oordeel dat ik vel, is rechtvaardig, want ik zoek niet mijn eigen wil, maar de wil van hem die mij heeft gezonden.
31 Indien alleen ik over mijzelf getuigenis afleg, is mijn getuigenis niet waar.
32 Er is een ander die getuigenis over mij aflegt, en ik weet dat het getuigenis dat hij over mij aflegt, waar is.
33 GIJ hebt mensen naar Joha̱nnes gezonden, en hij heeft getuigenis van de waarheid afgelegd.
34 Ik neem echter het getuigenis van een mens niet aan, maar ik zeg deze dingen opdat GIJ gered moogt worden.
35 Die man was een brandende en schijnende lamp, en een korte tijd hebt GIJ U ten zeerste in zijn licht willen verheugen.
36 Het getuigenis echter dat ik heb, is groter dan dat van Joha̱nnes, want het zijn juist de werken die ik in opdracht van mijn Vader moet volbrengen, de werken zelf die ik doe, die getuigenis over mij afleggen dat de Vader mij heeft gezonden.
37 Ook de Vader zelf, die mij heeft gezonden, heeft getuigenis over mij afgelegd. GIJ hebt noch zijn stem ooit gehoord, noch zijn gedaante gezien;
38 en zijn woord hebt GIJ niet blijvend in U, omdat GIJ juist degene die hij gezonden heeft, niet gelooft.
39 GIJ onderzoekt de Schriften, omdat GIJ denkt dat GIJ door middel daarvan eeuwig leven zult hebben; en deze leggen juist getuigenis over mij af.
40 En toch wilt GIJ niet tot mij komen opdat GIJ leven moogt hebben.
41 Ik neem geen heerlijkheid van mensen aan,
42 maar ik weet heel goed dat GIJ de liefde van God niet in U hebt.
43 Ik ben in de naam van mijn Vader gekomen, maar GIJ aanvaardt mij niet; indien iemand anders in zijn eigen naam kwam, zoudt GIJ hem aanvaarden.
44 Hoe kunt GIJ geloven wanneer GIJ heerlijkheid van elkaar aanneemt en niet de heerlijkheid zoekt die van de enige God komt?
45 Denkt niet dat ik U bij de Vader zal aanklagen; één is er die U aanklaagt, Mo̱zes, op wie GIJ UW hoop hebt gesteld.
46 Indien GIJ trouwens Mo̱zes hadt geloofd, zoudt GIJ mij geloven, want hij heeft over mij geschreven.
47 Maar indien GIJ de geschriften van hem niet gelooft, hoe zult GIJ dan mijn woorden geloven?”
johannes 6
6 Na deze dingen vertrok Jezus naar de overkant van de zee van Galile̱a of Tibe̱rias.
2 Maar een grote schare bleef hem volgen, omdat zij de tekenen zagen die hij aan de zieken verrichtte.
3 Daarom ging Jezus een berg op en zat daar neer met zijn discipelen.
4 Nu was het Pascha, het feest der joden, nabij.
5 Toen Jezus dan zijn ogen opsloeg en bemerkte dat er een grote schare naar hem toe kwam, zei hij tot Fili̱ppus: „Waar zullen wij broden kopen, zodat zij kunnen eten?”
6 Dit zei hij echter om hem op de proef te stellen, want zelf wist hij wat hij ging doen.
7 Fili̱ppus antwoordde hem: „Tweehonderd denarii aan broden is niet genoeg voor hen, ook al zou ieder maar weinig krijgen.”
8 Een van zijn discipelen, Andre̱as, de broer van Si̱mon Pe̱trus, zei tot hem:
9 „Er is hier een jongetje dat vijf gerstebroden en twee visjes heeft. Maar wat is dit onder zo velen?”
10 Jezus zei: „LAAT de mensen aanliggen zoals bij een maaltijd.” Nu was er veel gras op die plaats. De mannen dan lagen aan, ongeveer vijfduizend in getal.
11 Toen nam Jezus de broden, en na een dankgebed te hebben uitgesproken, deelde hij ze uit aan hen die aanlagen; evenzo ook de visjes, zoveel zij er maar van wilden.
12 Toen zij echter verzadigd waren, zei hij tot zijn discipelen: „Verzamelt de overgebleven brokken, opdat er niets verloren gaat.”
13 Zij verzamelden die dus en vulden twaalf manden met brokken van de vijf gerstebroden, welke door hen die hadden gegeten, waren overgelaten.
14 Toen de mensen derhalve de tekenen zagen die hij verrichtte, zeiden zij voorts: „Dit is stellig de profeet die in de wereld zou komen.”
15 Daar Jezus nu wist dat zij wilden komen en hem wilden grijpen om hem koning te maken, trok hij zich weer op de berg terug, geheel alleen.
16 Toen het avond werd, daalden zijn discipelen af naar de zee,
17 en nadat zij in een boot waren gestapt, zetten zij koers naar de overkant van de zee, in de richting van Kape̱rnaüm. Het was nu reeds donker geworden en Jezus was nog niet bij hen gekomen.
18 Ook werd de zee opgezweept omdat er een sterke wind waaide.
19 Toen zij echter ongeveer vijf of zes kilometer hadden geroeid, zagen zij Jezus op de zee lopen en dicht bij de boot komen; en zij werden bevreesd.
20 Maar hij zei tot hen: „Ik ben het; vreest niet!”
21 Daarom waren zij bereid hem in de boot op te nemen, en vlak daarop kwam de boot aan land, precies daar waarheen zij trachtten te gaan.
22 De volgende dag zag de schare die aan de andere kant van de zee stond, dat daar alleen maar een kleine boot was, en geen andere, en dat Jezus niet met zijn discipelen in de boot was gegaan, maar dat alleen zijn discipelen waren vertrokken;
23 er kwamen echter boten uit Tibe̱rias dicht bij de plaats waar zij, nadat de Heer het dankgebed had uitgesproken, het brood hadden gegeten.
24 Toen de schare daarom zag dat Jezus daar niet was, en evenmin zijn discipelen, stapten zij in hun bootjes en kwamen naar Kape̱rnaüm om Jezus te zoeken.
25 Toen zij hem dan aan de overkant van de zee vonden, zeiden zij tot hem: „Rabbi, wanneer zijt gij hier gekomen?”
26 Jezus antwoordde hun en zei: „Voorwaar, voorwaar, ik zeg U: GIJ zoekt mij niet omdat GIJ tekenen hebt gezien, maar omdat GIJ van de broden hebt gegeten en verzadigd zijt geworden.
27 Werkt niet voor het voedsel dat vergaat, maar voor het voedsel dat blijft voor het eeuwige leven, dat de Zoon des mensen U zal geven; want op hem heeft de Vader, ja God, zijn zegel [van goedkeuring] gedrukt.”
28 Daarom zeiden zij tot hem: „Wat zullen wij doen om de werken van God te werken?”
29 Jezus gaf hun ten antwoord: „Dit is het werk van God, dat GIJ geloof oefent in hem die Hij uitgezonden heeft.”
30 Daarom zeiden zij tot hem: „Wat verricht gij dan als teken, opdat wij [het] kunnen zien en u geloven? Wat voor werk doet gij?
31 Onze voorvaders hebben het manna gegeten in de wildernis, zoals er geschreven staat: ’Hij gaf hun brood uit de hemel te eten.’”
32 Jezus dan zei tot hen: „Voorwaar, voorwaar, ik zeg U: Niet Mo̱zes heeft U het brood uit de hemel gegeven, maar mijn Vader geeft U het ware brood uit de hemel.
33 Want het brood van God is degene die uit de hemel neerdaalt en leven aan de wereld geeft.”
34 Daarom zeiden zij tot hem: „Heer, geef ons altijd dit brood.”
35 Jezus zei tot hen: „Ik ben het brood des levens. Wie tot mij komt, zal geen honger meer krijgen, en wie geloof in mij oefent, zal nooit meer dorst krijgen.
36 Maar ik heb tot U gezegd: GIJ hebt mij gezien en toch gelooft GIJ niet.
37 Al wat de Vader mij geeft, zal tot mij komen, en wie tot mij komt, zal ik geenszins verdrijven;
38 want ik ben niet uit de hemel neergedaald om mijn wil te doen, maar de wil van hem die mij heeft gezonden.
39 Dit is de wil van hem die mij heeft gezonden, dat ik niets van al wat hij mij heeft gegeven, verloren laat gaan, maar dat ik het op de laatste dag [uit de dood] opwek.
40 Want dit is de wil van mijn Vader, dat een ieder die de Zoon aanschouwt en geloof in hem oefent, eeuwig leven moge hebben, en ik zal hem op de laatste dag [uit de dood] opwekken.”
41 De joden dan gingen over hem murmureren, omdat hij gezegd had: „Ik ben het brood dat uit de hemel is neergedaald”;
42 en zij zeiden voorts: „Is dit niet Jezus, de zoon van Jo̱zef, wiens vader en moeder wij kennen? Hoe kan hij dan nu zeggen: ’Ik ben uit de hemel neergedaald’?”
43 Jezus gaf hun ten antwoord: „Houdt ermee op onder elkaar te murmureren.
44 Niemand kan tot mij komen tenzij de Vader, die mij heeft gezonden, hem trekt; en ik zal hem op de laatste dag [uit de dood] opwekken.
45 Er staat geschreven in de Profeten: ’En zij zullen allen door Jehovah worden onderwezen.’ Een ieder die het van de Vader gehoord en geleerd heeft, komt tot mij.
46 Niet dat iemand de Vader heeft gezien, behalve hij die van God afkomstig is; die heeft de Vader gezien.
47 Voorwaar, voorwaar, ik zeg U: Wie gelooft, heeft eeuwig leven.
48 Ik ben het brood des levens.
49 UW voorvaders hebben in de wildernis het manna gegeten en zijn niettemin gestorven.
50 Dit is het brood dat uit de hemel neerdaalt, opdat een ieder ervan kan eten en niet zal sterven.
51 Ik ben het levende brood dat uit de hemel is neergedaald; als iemand van dit brood eet, zal hij leven in eeuwigheid; en inderdaad, het brood dat ik zal geven, is mijn vlees ten behoeve van het leven der wereld.”
52 Toen gingen de joden onder elkaar twisten en zeiden: „Hoe kan deze man ons zijn vlees te eten geven?”
53 Derhalve zei Jezus tot hen: „Voorwaar, voorwaar, ik zeg U: Indien GIJ het vlees van de Zoon des mensen niet eet en zijn bloed niet drinkt, hebt GIJ geen leven in UZELF.
54 Wie zich met mijn vlees voedt en mijn bloed drinkt, heeft eeuwig leven, en ik zal hem op de laatste dag [uit de dood] opwekken;
55 want mijn vlees is waar voedsel en mijn bloed is ware drank.
56 Wie zich met mijn vlees voedt en mijn bloed drinkt, blijft in eendracht met mij en ik in eendracht met hem.
57 Evenals de levende Vader mij heeft uitgezonden en ik leef vanwege de Vader, zo ook hij die zich met mij voedt, ja ook hij zal leven vanwege mij.
58 Dit is het brood dat uit de hemel is neergedaald. Het is niet zoals toen UW voorvaders aten en toch zijn gestorven. Wie zich met dit brood voedt, zal in eeuwigheid leven.”
59 Deze dingen zei hij toen hij in een openbare vergadering te Kape̱rnaüm onderwees.
60 Toen velen van zijn discipelen dit daarom hoorden, zeiden zij: „Deze rede is aanstootgevend; wie kan ernaar luisteren?”
61 Maar Jezus, die bij zichzelf wist dat zijn discipelen hierover murmureerden, zei tot hen: „Wordt GIJ hierdoor tot struikelen gebracht?
62 Wat dan wel, indien GIJ de Zoon des mensen zoudt zien opstijgen tot waar hij tevoren was?
63 Het is de geest die levengevend is; het vlees is volstrekt van geen nut. De woorden die ik tot U heb gesproken, zijn geest en zijn leven.
64 Maar er zijn sommigen onder U, die niet geloven.” Jezus wist namelijk van [het] begin af wie het waren die niet geloofden en wie het was die hem zou verraden.
65 Derhalve zei hij verder: „Daarom heb ik U gezegd: Niemand kan tot mij komen, tenzij het hem door de Vader gegeven is.”
66 Ten gevolge hiervan keerden velen van zijn discipelen zich tot de dingen die zij hadden achtergelaten en wandelden voortaan niet meer met hem.
67 Daarom zei Jezus tot de twaalf: „Wilt ook GIJ niet heengaan?”
68 Si̱mon Pe̱trus antwoordde hem: „Heer, tot wie zullen wij heengaan? Gij hebt woorden van eeuwig leven;
69 en wij hebben geloofd en zijn te weten gekomen dat gij de Heilige Gods zijt.”
70 Jezus antwoordde hun: „Heb ik niet U twaalf uitgekozen? Toch is een van U een lasteraar.”
71 Hij sprak in werkelijkheid van Ju̱das, [de zoon] van Si̱mon Iska̱riot; want deze zou hem verraden, ofschoon hij één van de twaalf was.
johannes 7
7 Na deze dingen nu bleef Jezus in Galile̱a rondwandelen, want hij wilde niet in Jude̱a rondwandelen, omdat de joden hem zochten te doden.
2 Het feest der joden, het loofhuttenfeest, was echter nabij.
3 Daarom zeiden zijn broers tot hem: „Vertrek van hier en ga naar Jude̱a, opdat ook uw discipelen de werken kunnen aanschouwen die gij doet.
4 Want niemand doet iets in het verborgen, als hijzelf de openbaarheid zoekt. Indien gij deze dingen doet, maak u dan aan de wereld openbaar.”
5 Zijn broers oefenden in werkelijkheid geen geloof in hem.
6 Daarom zei Jezus tot hen: „Mijn bestemde tijd is er nog niet, maar UW bestemde tijd is altijd daar.
7 De wereld heeft geen reden U te haten, maar ze haat mij, omdat ik getuigenis betreffende haar afleg dat haar werken goddeloos zijn.
8 Gaat GIJ op naar het feest; ik ga nog niet op naar dit feest, omdat mijn bestemde tijd nog niet volledig is gekomen.”
9 Nadat hij dan deze dingen tot hen had gezegd, bleef hij in Galile̱a.
10 Toen echter zijn broers naar het feest waren opgegaan, ging hijzelf ook op, niet openlijk, maar als in het verborgen.
11 De joden gingen hem daarom op het feest zoeken en zeiden: „Waar is die [man]?”
12 En er werd op gedempte toon veel over hem gesproken onder de scharen. Sommigen zeiden: „Hij is een goed mens.” Anderen zeiden: „Dat is hij niet, maar hij misleidt de schare.”
13 Niemand sprak natuurlijk in het openbaar over hem, uit vrees voor de joden.
14 Toen nu het feest reeds half voorbij was, begaf Jezus zich naar de tempel en ging er onderwijzen.
15 De joden dan verwonderden zich en zeiden: „Hoe kan deze man zo geleerd zijn, terwijl hij niet op de scholen heeft gestudeerd?”
16 Daarop antwoordde Jezus hun en zei: „Wat ik leer, is niet van mij, maar behoort hem toe die mij heeft gezonden.
17 Indien iemand Zijn wil wenst te doen, zal hij betreffende deze leer weten of ze uit God is of dat ik uit mijzelf spreek.
18 Wie uit zichzelf spreekt, zoekt zijn eigen heerlijkheid; wie daarentegen de heerlijkheid zoekt van degene die hem heeft gezonden, die is waarachtig, en er is geen onrechtvaardigheid in hem.
19 Heeft Mo̱zes U niet de Wet gegeven? Maar niemand van U gehoorzaamt de Wet. Waarom zoekt GIJ mij te doden?”
20 De schare antwoordde: „Gij hebt een demon. Wie zoekt u te doden?”
21 Jezus gaf hun ten antwoord: „Eén daad heb ik verricht en allen staat GIJ verwonderd.
22 Daarom heeft Mo̱zes U de besnijdenis gegeven — niet dat ze van Mo̱zes afkomstig is, want ze komt van de voorvaders — en GIJ besnijdt een mens op een sabbat.
23 Als een mens op een sabbat de besnijdenis ontvangt, opdat de wet van Mo̱zes niet wordt overtreden, zijt GIJ dan hevig vertoornd op mij omdat ik op een sabbat een mens volkomen gezond heb gemaakt?
24 Oordeelt niet langer naar het uiterlijke aanzien, maar velt een rechtvaardig oordeel.”
25 Toen zeiden sommigen van de inwoners van Jeru̱zalem: „Is dit niet de man die zij zoeken te doden?
26 En zie nu eens, hij staat in het openbaar te spreken, en zij zeggen hem niets. Zouden de regeerders soms met zekerheid te weten zijn gekomen dat dit de Christus is?
27 Wij weten daarentegen waar deze man vandaan is; wanneer echter de Christus komt, zal niemand weten waar hij vandaan komt.”
28 Daarom riep Jezus, terwijl hij in de tempel onderwees, uit en zei: „GIJ kent mij en ook weet GIJ waar ik vandaan ben. Bovendien ben ik niet uit eigen beweging gekomen, maar hij die mij gezonden heeft, bestaat werkelijk, en GIJ kent hem niet.
29 Ik ken hem, omdat ik een vertegenwoordiger van hem ben, en Hij heeft mij uitgezonden.”
30 Zij zochten hem dan te grijpen, maar niemand sloeg de hand aan hem, omdat zijn uur nog niet was gekomen.
31 Toch stelden velen van de schare geloof in hem; en zij begonnen te zeggen: „Wanneer de Christus gekomen is, zal hij dan soms meer tekenen verrichten dan deze man heeft verricht?”
32 De Farizeeën hoorden dat de schare deze dingen over hem mompelde, en de overpriesters en de Farizeeën zonden beambten uit om hem te grijpen.
33 Jezus dan zei: „Nog een korte tijd blijf ik bij U en dan ga ik naar hem die mij heeft gezonden.
34 GIJ zult mij zoeken, maar GIJ zult mij niet vinden, en waar ik ben, kunt GIJ niet komen.”
35 Daarom zeiden de joden onder elkaar: „Waarheen is deze [man] van plan te gaan, zodat wij hem niet zullen vinden? Hij is toch niet van plan naar de [joden] te gaan die onder de Grieken verstrooid zijn en de Grieken te onderwijzen?
36 Wat betekent dit gezegde, dat hij zei: ’GIJ zult mij zoeken, maar GIJ zult mij niet vinden, en waar ik ben, kunt GIJ niet komen’?”
37 Op de laatste dag nu, de grote dag van het feest, stond Jezus daar, en hij riep uit en zei: „Indien iemand dorst heeft, hij kome tot mij en drinke.
38 Wie geloof in mij stelt, zoals de Schrift heeft gezegd: ’Uit zijn binnenste zullen stromen van levend water vloeien.’”
39 Hij zei dit echter betreffende de geest, welke zij die geloof in hem stelden, weldra zouden ontvangen; want er was nog geen geest, omdat Jezus nog niet was verheerlijkt.
40 Daarom zeiden toen sommigen van de schare, die deze woorden hoorden: „Dit is stellig De Profeet.”
41 Anderen zeiden: „Dit is de Christus.” Maar sommigen zeiden: „De Christus komt toch feitelijk niet uit Galile̱a?
42 Heeft de Schrift niet gezegd dat de Christus uit het nageslacht van Da̱vid komt, en uit Be̱thlehem, het dorp waar Da̱vid gewoonlijk was?”
43 Daarom ontstond er onder de schare verdeeldheid over hem.
44 Sommigen van hen echter wilden hem grijpen, maar niemand sloeg de hand aan hem.
45 De beambten gingen daarom naar de overpriesters en Farizeeën terug, en de laatsten zeiden tot hen: „Waarom hebt GIJ hem niet meegebracht?”
46 De beambten antwoordden: „Nooit heeft iemand [anders] op deze wijze gesproken.”
47 Waarop de Farizeeën antwoordden: „Zijt GIJ soms ook misleid?
48 Heeft soms een van de regeerders of van de Farizeeën geloof in hem gesteld?
49 Maar deze schare, die de Wet niet kent, vervloekt zijn zij.”
50 Nikode̱mus, die bij een vroegere gelegenheid bij hem was gekomen en die een van hen was, zei tot hen:
51 „Onze wet oordeelt een mens toch niet zonder hem eerst te hebben gehoord en te hebben vernomen wat hij doet?”
52 Zij gaven hem ten antwoord: „Zijt gij soms ook uit Galile̱a? Onderzoek en zie dat uit Galile̱a geen enkele profeet wordt verwekt.”
53 Toen ging een ieder van hen naar zijn huis.
johannes 8
8 Maar Jezus ging naar de Olijfberg.
2 Bij het aanbreken van de dag echter verscheen hij weer in de tempel, en het gehele volk kwam toen naar hem toe, en hij zette zich neer en ging hen onderwijzen.
3 Nu brachten de schriftgeleerden en de Farizeeën een vrouw die op overspel was betrapt, en na haar in hun midden te hebben geplaatst,
4 zeiden zij tot hem: „Leraar, deze vrouw is op heterdaad betrapt terwijl zij overspel pleegde.
5 Mo̱zes heeft ons in de Wet voorgeschreven zulke vrouwen te stenigen. Wat zegt gij er eigenlijk van?”
6 Dit zeiden zij natuurlijk om hem op de proef te stellen, ten einde iets te hebben waarvan zij hem konden beschuldigen. Jezus boog zich echter voorover en ging met zijn vinger op de grond schrijven.
7 Toen zij bij hem aanhielden met vragen, richtte hij zich op en zei tot hen: „Laat degene van U die zonder zonde is, het eerst een steen naar haar werpen.”
8 En na zich weer voorovergebogen te hebben, ging hij ermee door op de grond te schrijven.
9 Maar degenen die dit hoorden, gingen toen één voor één weg, te beginnen met de oudere mannen, en hij werd alleen achtergelaten met de vrouw die in hun midden stond.
10 Zich oprichtend, zei Jezus tot haar: „Vrouw, waar zijn zij? Heeft niemand u veroordeeld?”
11 Zij zei: „Niemand, heer.” Jezus zei: „Ook ik veroordeel u niet. Ga heen, beoefen van nu af geen zonde meer.”
12 Jezus sprak daarom wederom tot hen en zei: „Ik ben het licht der wereld. Wie mij volgt, zal geenszins in duisternis wandelen, maar zal het licht des levens bezitten.”
13 De Farizeeën dan zeiden tot hem: „Gij legt getuigenis over uzelf af; uw getuigenis is niet waar.”
14 Jezus gaf hun ten antwoord: „Ook al leg ik getuigenis over mijzelf af, dan is mijn getuigenis toch waar, omdat ik weet vanwaar ik ben gekomen en waarheen ik ga. GIJ echter weet niet vanwaar ik ben gekomen en waarheen ik ga.
15 GIJ oordeelt naar het vlees; ik oordeel volstrekt niemand.
16 En zo ik al oordeel, dan is mijn oordeel waarachtig, omdat ik niet alleen ben, maar de Vader, die mij gezonden heeft, met mij is.
17 Ook staat er in UW eigen Wet geschreven: ’Het getuigenis van twee mensen is waar.’
18 Ik ben het die getuigenis over mijzelf afleg, en de Vader, die mij gezonden heeft, legt getuigenis over mij af.”
19 Daarom zeiden zij verder tot hem: „Waar is uw Vader?” Jezus antwoordde: „GIJ kent noch mij noch mijn Vader. Indien GIJ mij zoudt kennen, zoudt GIJ ook mijn Vader kennen.”
20 Deze woorden sprak hij in de schatkamer, toen hij in de tempel onderwees. Maar niemand greep hem, omdat zijn uur nog niet was gekomen.
21 Daarom zei hij wederom tot hen: „Ik ga heen, en GIJ zult mij zoeken, en nochtans zult GIJ in UW zonde sterven. Waarheen ik ga, kunt GIJ niet komen.”
22 De joden zeiden daarop: „Hij zal toch zichzelf niet doden? Want hij zegt: ’Waarheen ik ga, kunt GIJ niet komen.’”
23 Hij dan zei verder tot hen: „GIJ zijt van de rijken beneden; ik ben van de rijken boven. GIJ zijt van deze wereld; ik ben niet van deze wereld.
24 Daarom heb ik tot U gezegd: GIJ zult in UW zonden sterven. Want indien GIJ niet gelooft dat ik het ben, zult GIJ in UW zonden sterven.”
25 Toen zeiden zij tot hem: „Wie zijt gij?” Jezus zei tot hen: „Waarom spreek ik eigenlijk nog tot U?
26 Ik heb veel over U te zeggen en daar een oordeel over uit te spreken. Trouwens, hij die mij gezonden heeft, is waarachtig, en de dingen die ik van hem heb gehoord, die spreek ik in de wereld.”
27 Zij begrepen niet dat hij tot hen sprak over de Vader.
28 Daarom zei Jezus: „Wanneer GIJ de Zoon des mensen eenmaal omhooggeheven hebt, dan zult GIJ weten dat ik het ben, en dat ik niets uit eigen beweging doe; maar deze dingen spreek ik zoals de Vader mij heeft geleerd.
29 En hij die mij gezonden heeft, is met mij; hij heeft mij niet aan mijzelf overgelaten, omdat ik altijd de dingen doe die hem behagen.”
30 Toen hij deze dingen sprak, stelden velen geloof in hem.
31 Tot de joden dan die hem hadden geloofd, zei Jezus verder: „Indien GIJ in mijn woord blijft, zijt GIJ werkelijk mijn discipelen,
32 en GIJ zult de waarheid kennen en de waarheid zal U vrijmaken.”
33 Zij antwoordden hem: „Wij zijn A̱brahams nageslacht en wij zijn nooit iemands slaven geweest. Hoe kunt gij dan zeggen: ’GIJ zult vrij worden’?”
34 Jezus antwoordde hun: „Voorwaar, voorwaar, ik zeg U: Al wie zonde doet, is een slaaf van de zonde.
35 Bovendien blijft de slaaf niet voor eeuwig in het huisgezin; de zoon blijft voor eeuwig.
36 Indien de Zoon U daarom vrijmaakt, zult GIJ werkelijk vrij zijn.
37 Ik weet dat GIJ A̱brahams nageslacht zijt; maar GIJ zoekt mij te doden, omdat mijn woord geen vooruitgang onder U maakt.
38 Ik spreek de dingen die ik bij mijn Vader heb gezien; en GIJ doet daarom de dingen die GIJ van [UW] vader hebt gehoord.”
39 Zij gaven hem ten antwoord: „Onze vader is A̱braham.” Jezus zei tot hen: „Indien GIJ A̱brahams kinderen zijt, doet dan de werken van A̱braham.
40 Maar nu zoekt GIJ mij, een mens die U de waarheid heeft gezegd, welke ik van God heb gehoord, te doden. A̱braham heeft dit niet gedaan.
41 GIJ doet de werken van UW vader.” Zij zeiden tot hem: „Wij zijn niet uit hoererij geboren; wij hebben één Vader, God.”
42 Jezus zei tot hen: „Als God UW Vader was, zoudt GIJ mij liefhebben, want van God ben ik uitgegaan en ben ik hier. Ook ben ik volstrekt niet uit eigen beweging gekomen, maar Hij heeft mij uitgezonden.
43 Hoe komt het dat GIJ niet verstaat wat ik spreek? Omdat GIJ niet naar mijn woord kunt luisteren.
44 GIJ zijt uit UW vader de Duivel, en GIJ wenst de begeerten van UW vader te doen. Die was een doodslager toen hij begon, en hij stond niet vast in de waarheid, omdat er geen waarheid in hem is. Wanneer hij de leugen spreekt, spreekt hij overeenkomstig zijn eigen aard, want hij is een leugenaar en de vader van [de leugen].
45 Omdat ik daarentegen de waarheid zeg, gelooft GIJ mij niet.
46 Wie van U overtuigt mij van zonde? Indien ik waarheid spreek, waarom gelooft GIJ mij dan niet?
47 Wie uit God is, luistert naar de woorden van God. Daarom luistert GIJ niet, omdat GIJ niet uit God zijt.”
48 De joden gaven hem ten antwoord: „Zeggen wij niet met recht: Gij zijt een Samaritaan en hebt een demon?”
49 Jezus antwoordde: „Ik heb geen demon, maar ik eer mijn Vader, en GIJ onteert mij.
50 Ik zoek echter geen heerlijkheid voor mijzelf; er is Iemand die zoekt en oordeelt.
51 Voorwaar, voorwaar, ik zeg U: Indien iemand mijn woord onderhoudt, zal hij de dood stellig nooit zien.”
52 De joden zeiden tot hem: „Nu weten wij zeker dat gij een demon hebt. A̱braham is gestorven en ook de profeten, maar gij zegt: ’Indien iemand mijn woord onderhoudt, zal hij de dood stellig nooit smaken.’
53 Zijt gij soms groter dan onze vader A̱braham, die gestorven is? Ook de profeten zijn gestorven. Wie beweert gij te zijn?”
54 Jezus antwoordde: „Indien ik mijzelf verheerlijk, is mijn heerlijkheid niets. Mijn Vader is het die mij verheerlijkt, van wie GIJ zegt dat hij UW God is;
55 en toch hebt GIJ hem niet gekend. Maar ik ken hem. En als ik zou zeggen dat ik hem niet ken, dan zou ik net als GIJ een leugenaar zijn. Maar ik ken hem en onderhoud zijn woord.
56 A̱braham, UW vader, verheugde zich zeer over het vooruitzicht mijn dag te zien, en hij heeft hem gezien en zich verheugd.”
57 Daarop zeiden de joden tot hem: „Gij zijt nog geen vijftig jaar, en toch hebt gij A̱braham gezien?”
58 Jezus zei tot hen: „Voorwaar, voorwaar, ik zeg U: Vóór A̱braham tot bestaan kwam, was ik er al.”
59 Toen namen zij stenen op om [ze] naar hem te werpen, maar Jezus verborg zich en ging de tempel uit.
johannes 9
9 In het voorbijgaan nu zag hij een mens die blind was van zijn geboorte af.
2 En zijn discipelen vroegen hem: „Rabbi, wie heeft gezondigd, deze man of zijn ouders, dat hij blind werd geboren?”
3 Jezus antwoordde: „Noch deze man noch zijn ouders hebben gezondigd, maar het is geschied opdat de werken Gods in zijn geval openbaar gemaakt zouden worden.
4 Wij moeten de werken doen van hem die mij gezonden heeft, zolang het dag is; de nacht komt, waarin niemand kan werken.
5 Zolang ik in de wereld ben, ben ik het licht der wereld.”
6 Nadat hij deze dingen had gezegd, spuwde hij op de grond en maakte met het speeksel slijk, en hij deed zijn slijk op de ogen [van de man]
7 en zei tot hem: „Ga u wassen in het waterbekken van Silo̱am” (hetgeen wordt vertaald met ’Uitgezonden’). Hij dan ging heen en waste zich en kwam ziende terug.
8 De buren dan en zij die hem vroeger als bedelaar hadden gezien, zeiden nu: „Is dit niet de man die altijd zat te bedelen?”
9 Sommigen zeiden: „Hij is het.” Anderen zeiden: „Volstrekt niet, hij lijkt alleen op hem.” De man zei: „Ik ben het.”
10 Dientengevolge zeiden zij voorts tot hem: „Hoe zijn uw ogen dan geopend?”
11 Hij antwoordde: „De mens die Jezus wordt genoemd, maakte slijk en streek [dit] op mijn ogen en zei tot mij: ’Ga naar Silo̱am en was u.’ Ik ben dus gegaan en waste mij en kon zien.”
12 Hierop zeiden zij tot hem: „Waar is die [man]?” Hij zei: „Ik weet het niet.”
13 Zij brachten hem, de gewezen blinde, naar de Farizeeën.
14 Nu was het Sabbat op de dag dat Jezus het slijk had gemaakt en zijn ogen had geopend.
15 Ditmaal gingen daarom ook de Farizeeën hem vragen hoe het kwam dat hij kon zien. Hij zei tot hen: „Hij deed slijk op mijn ogen, en ik waste mij en kan [nu] zien.”
16 Toen zeiden sommigen der Farizeeën: „Deze mens is niet van God, want hij onderhoudt de sabbat niet.” Anderen zeiden: „Hoe kan een mens die een zondaar is, dergelijke tekenen verrichten?” Er was dus verdeeldheid onder hen.
17 Daarom zeiden zij wederom tot de blinde: „Wat zegt gij van hem, daar hij uw ogen heeft geopend?” De [man] zei: „Hij is een profeet.”
18 De joden geloofden echter niet aangaande hem dat hij blind was geweest en nu kon zien, totdat zij de ouders hadden geroepen van de man die ziende was geworden.
19 En zij vroegen hun: „Is dit UW zoon, die volgens UW zeggen blind geboren is? Hoe komt het dan dat hij op het ogenblik ziet?”
20 Toen gaven zijn ouders ten antwoord: „Wij weten dat dit onze zoon is en dat hij blind is geboren.
21 Maar hoe het komt dat hij nu ziet, weten wij niet, of wie zijn ogen heeft geopend, weten wij niet. Vraagt het hemzelf. Hij is meerderjarig. Hij moet voor zichzelf spreken.”
22 Dit zeiden zijn ouders omdat zij de joden vreesden, want de joden waren reeds overeengekomen dat als iemand hem als Christus beleed, hij uit de synagoge geworpen zou worden.
23 Daarom zeiden zijn ouders: „Hij is meerderjarig. Ondervraagt hemzelf.”
24 Derhalve riepen zij de mens die blind was geweest, voor de tweede maal en zeiden tot hem: „Geef heerlijkheid aan God; wij weten dat deze mens een zondaar is.”
25 Waarop hij antwoordde: „Of hij een zondaar is, weet ik niet. Eén ding weet ik wel, dat ik, terwijl ik blind was, op het ogenblik zie.”
26 Zij dan zeiden tot hem: „Wat heeft hij met u gedaan? Hoe heeft hij uw ogen geopend?”
27 Hij antwoordde hun: „Ik heb het U reeds gezegd, en nochtans hebt GIJ niet geluisterd. Waarom wilt GIJ het opnieuw horen? Wilt GIJ soms ook zijn discipelen worden?”
28 Toen beschimpten zij hem en zeiden: „Gij zijt een discipel van die [man], maar wij zijn discipelen van Mo̱zes.
29 Wij weten dat God tot Mo̱zes heeft gesproken; maar wat deze [man] aangaat, wij weten niet waar hij vandaan is.”
30 De mens gaf hun ten antwoord: „Dit is stellig verwonderlijk, dat GIJ niet weet vanwaar hij is, en toch heeft hij mijn ogen geopend.
31 Wij weten dat God niet naar zondaars luistert, maar als iemand godvrezend is en zijn wil doet, dan luistert hij naar zo iemand.
32 Van oudsher heeft men nog nooit gehoord dat iemand de ogen van een blindgeborene heeft geopend.
33 Als deze [man] niet van God was, zou hij in het geheel niets kunnen doen.”
34 Zij gaven hem ten antwoord: „Gij zijt geheel en al in zonden geboren, en leert gij nochtans ons?” En zij wierpen hem uit!
35 Jezus hoorde dat zij hem uitgeworpen hadden, en toen hij hem aantrof, zei hij: „Stelt gij geloof in de Zoon des mensen?”
36 De [man] antwoordde: „En wie is hij, heer, opdat ik geloof in hem kan stellen?”
37 Jezus zei tot hem: „Gij hebt hem gezien, en bovendien is het degene die met u spreekt.”
38 Toen zei hij: „Ik stel geloof [in hem], Heer.” En hij bracht hem hulde.
39 En Jezus zei: „Tot [dit] oordeel ben ik in deze wereld gekomen: dat de niet-zienden zouden zien en de zienden blind zouden worden.”
40 Degenen van de Farizeeën die bij hem waren, hoorden deze dingen, en zij zeiden tot hem: „Zijn wij soms ook blind?”
41 Jezus zei tot hen: „Als GIJ blind waart, zoudt GIJ geen zonde hebben. Maar nu zegt GIJ: ’Wij zien.’ UW zonde blijft.”
johannes 10
10 „Voorwaar, voorwaar, ik zeg U: Wie niet door de deur de schaapskooi binnengaat, maar op een andere plaats omhoogklimt, die is een dief en een plunderaar.
2 Maar wie door de deur binnengaat, is [de] herder van de schapen.
3 Hem doet de deurwachter open, en de schapen luisteren naar zijn stem, en hij roept zijn eigen schapen bij de naam en leidt ze naar buiten.
4 Wanneer hij alle die van hem zijn, naar buiten heeft gebracht, gaat hij voor ze uit, en de schapen volgen hem, omdat ze zijn stem kennen.
5 Een vreemde zullen ze geenszins volgen, maar ze zullen van hem wegvluchten, omdat ze de stem van vreemden niet kennen.”
6 Deze vergelijking sprak Jezus tot hen; zij wisten echter niet wat de dingen te betekenen hadden die hij tot hen sprak.
7 Daarom zei Jezus wederom: „Voorwaar, voorwaar, ik zeg U: Ik ben de deur van de schapen.
8 Allen die in plaats van mij zijn gekomen, zijn dieven en plunderaars; maar de schapen hebben niet naar hen geluisterd.
9 Ik ben de deur; al wie door mij binnengaat, zal gered worden, en hij zal in- en uitgaan en weide vinden.
10 De dief komt alleen om te stelen en te slachten en te vernietigen. Ik ben gekomen opdat zij leven zouden hebben en het in overvloed zouden hebben.
11 Ik ben de voortreffelijke herder; de voortreffelijke herder doet afstand van zijn ziel ten behoeve van de schapen.
12 De loonarbeider, die geen herder is en aan wie de schapen niet als zijn eigendom toebehoren, ziet de wolf komen en laat de schapen in de steek en vlucht — en de wolf rukt ze weg en verstrooit ze —
13 omdat hij een loonarbeider is en zich niet om de schapen bekommert.
14 Ik ben de voortreffelijke herder, en ik ken mijn schapen en mijn schapen kennen mij,
15 evenals de Vader mij kent en ik de Vader ken; en ik doe afstand van mijn ziel ten behoeve van de schapen.
16 En ik heb nog andere schapen, die niet van deze kooi zijn; ook die moet ik brengen, en zij zullen naar mijn stem luisteren, en zij zullen één kudde, één herder worden.
17 Daarom heeft de Vader mij lief, omdat ik afstand doe van mijn ziel, opdat ik ze wederom moge ontvangen.
18 Niemand heeft ze mij afgenomen, maar ik doe er uit eigen beweging afstand van. Ik heb macht er afstand van te doen, en ik heb macht ze wederom te ontvangen. Het gebod hiervoor heb ik van mijn Vader ontvangen.”
19 Wegens deze woorden ontstond er opnieuw verdeeldheid onder de joden.
20 Velen van hen zeiden: „Hij heeft een demon en is waanzinnig. Waarom luistert GIJ naar hem?”
21 Anderen zeiden: „Dit zijn geen woorden van iemand die door een demon bezeten is. Kan een demon soms de ogen van blinden openen?”
22 In die tijd vond te Jeru̱zalem het inwijdingsfeest plaats. Het was winter,
23 en Jezus wandelde in de tempel in de zuilengang van Sa̱lomo.
24 Derhalve kwamen de joden in een kring om hem heen staan en zeiden tot hem: „Hoe lang houdt gij onze ziel nog in spanning? Indien gij de Christus zijt, zeg het ons dan ronduit.”
25 Jezus antwoordde hun: „Ik heb het U gezegd, en nochtans gelooft GIJ niet. De werken die ik in de naam van mijn Vader doe, die leggen getuigenis over mij af.
26 Maar GIJ gelooft niet, omdat GIJ niet tot mijn schapen behoort.
27 Mijn schapen luisteren naar mijn stem, en ik ken ze, en zij volgen mij.
28 En ik geef hun eeuwig leven, en zij zullen stellig nooit worden vernietigd, en niemand zal ze uit mijn hand rukken.
29 Wat mijn Vader mij heeft gegeven, is groter dan al het andere, en niemand kan ze uit de hand van de Vader rukken.
30 Ik en de Vader zijn één.”
31 Weer namen de joden stenen op om hem te stenigen.
32 Jezus antwoordde hun: „Ik heb U vele voortreffelijke werken van de Vader getoond. Om welke van die werken stenigt GIJ mij?”
33 De joden antwoordden hem: „Wij stenigen u niet om een voortreffelijk werk, maar om lastering, ja, omdat gij, hoewel gij een mens zijt, uzelf tot een god maakt.”
34 Jezus antwoordde hun: „Staat er niet in UW Wet geschreven: ’Ik heb gezegd: „GIJ zijt goden”’?
35 Indien hij degenen tegen wie het woord van God gericht werd, ’goden’ heeft genoemd, en de Schrift toch niet krachteloos gemaakt kan worden,
36 zegt GIJ dan tot mij, die door de Vader geheiligd en in de wereld gezonden werd: ’Gij lastert’, omdat ik heb gezegd: Ik ben Gods Zoon?
37 Indien ik de werken van mijn Vader niet doe, gelooft mij niet.
38 Maar indien ik ze wel doe, gelooft dan de werken, ook al gelooft GIJ mij niet, opdat GIJ te weten moogt komen en moogt blijven weten dat de Vader in eendracht met mij is en ik in eendracht met de Vader ben.”
39 Derhalve probeerden zij opnieuw hem te grijpen, maar hij stelde zich buiten hun bereik.
40 En hij begaf zich weer naar de overkant van de Jorda̱a̱n, naar de plaats waar Joha̱nnes eerst had gedoopt, en hij bleef daar.
41 En velen kwamen tot hem, en zij zeiden voorts: „Joha̱nnes heeft weliswaar geen enkel teken verricht, maar alles wat Joha̱nnes over deze man zei, was waar.”
42 En velen stelden daar geloof in hem.
johannes 11
11 Nu was er iemand ziek, een zekere La̱zarus uit Betha̱nië, uit het dorp van Mari̱a en haar zuster Ma̱rtha.
2 Het was in feite de Mari̱a die de Heer met welriekende olie had ingewreven en zijn voeten met haar haren had afgedroogd, wier broer La̱zarus ziek was.
3 Daarom zonden zijn zusters hem bericht, om hem te zeggen: „Heer, zie! degene voor wie gij genegenheid hebt, is ziek.”
4 Maar toen Jezus dit hoorde, zei hij: „Deze ziekte heeft niet de dood ten doel, maar is tot de heerlijkheid van God, opdat de Zoon van God erdoor verheerlijkt moge worden.”
5 Jezus nu had Ma̱rtha en haar zuster en La̱zarus lief.
6 Toen hij echter hoorde dat hij ziek was, bleef hij vervolgens toch nog twee dagen op de plaats waar hij was.
7 Daarna zei hij voorts tot de discipelen: „Laten wij weer naar Jude̱a gaan.”
8 De discipelen zeiden tot hem: „Rabbi, nog kort geleden zochten de Judeeërs u te stenigen, en gaat gij er nu weer heen?”
9 Jezus antwoordde: „Zijn er niet twaalf uur van daglicht? Indien iemand in het daglicht wandelt, stoot hij nergens tegenaan, omdat hij het licht van deze wereld ziet.
10 Maar indien iemand ’s nachts wandelt, stoot hij ergens tegenaan, omdat het licht niet in hem is.”
11 Deze dingen zei hij, en hierna zei hij tot hen: „La̱zarus, onze vriend, is gaan rusten, maar ik ga erheen om hem uit de slaap te wekken.”
12 Daarom zeiden de discipelen tot hem: „Heer, indien hij is gaan rusten, zal hij beter worden.”
13 Jezus had echter van zijn dood gesproken. Maar zij meenden dat hij sprak van het rusten in de slaap.
14 Toen zei Jezus daarom ronduit tot hen: „La̱zarus is gestorven,
15 en ter wille van U verheug ik mij dat ik daar niet was, opdat GIJ moogt geloven. Maar laten wij naar hem toe gaan.”
16 Daarom zei Tho̱mas, die De Tweeling werd genoemd, tot zijn medediscipelen: „Laten wij ook gaan om met hem te sterven.”
17 Bij zijn aankomst dan bevond Jezus dat hij al vier dagen in het herinneringsgraf lag.
18 Nu lag Betha̱nië dicht bij Jeru̱zalem, op een afstand van ongeveer drie kilometer.
19 Velen van de joden waren dan ook naar Ma̱rtha en Mari̱a gekomen om hen te troosten betreffende hun broer.
20 Toen Ma̱rtha nu hoorde dat Jezus op komst was, ging zij hem tegemoet; Mari̱a bleef echter thuis zitten.
21 Ma̱rtha dan zei tot Jezus: „Heer, indien gij hier waart geweest, zou mijn broer niet gestorven zijn.
22 En toch weet ik op dit ogenblik dat al wat gij aan God vraagt, God u zal geven.”
23 Jezus zei tot haar: „Uw broer zal opstaan.”
24 Ma̱rtha zei tot hem: „Ik weet dat hij zal opstaan in de opstanding op de laatste dag.”
25 Jezus zei tot haar: „Ik ben de opstanding en het leven. Wie geloof oefent in mij, zal, ook al sterft hij, tot leven komen;
26 en een ieder die leeft en geloof oefent in mij, zal stellig nooit sterven. Gelooft gij dit?”
27 Zij zei tot hem: „Ja, Heer; ik heb geloofd dat gij de Christus zijt, de Zoon van God, Degene die in de wereld komt.”
28 En toen zij dit had gezegd, ging zij heen en riep haar zuster Mari̱a, terwijl zij heimelijk zei: „De Leraar is er en roept u.”
29 Toen de laatste dit hoorde, stond zij vlug op en ging naar hem toe.
30 Jezus was in feite nog niet in het dorp gekomen, maar bevond zich nog op de plaats waar Ma̱rtha hem had ontmoet.
31 Toen de joden die met Mari̱a in het huis waren en haar troostten, haar daarom vlug zagen opstaan en naar buiten gaan, volgden zij haar, in de veronderstelling dat zij naar het herinneringsgraf ging om daar te wenen.
32 Toen Mari̱a dan op de plaats aankwam waar Jezus zich bevond, viel zij zodra zij hem zag, aan zijn voeten neer en zei tot hem: „Heer, indien gij hier waart geweest, zou mijn broer niet gestorven zijn.”
33 Toen Jezus haar dan zag wenen en de joden die met haar waren meegekomen, zag wenen, zuchtte hij in de geest en werd verontrust;
34 en hij zei: „Waar hebt GIJ hem gelegd?” Zij zeiden tot hem: „Heer, kom en zie.”
35 Jezus liet zijn tranen de vrije loop.
36 Toen zeiden de joden: „Zie eens wat een genegenheid hij voor hem had!”
37 Maar sommigen van hen zeiden: „Kon deze [man], die de ogen van de blinde heeft geopend, niet beletten dat deze stierf?”
38 Na wederom in zichzelf te hebben gezucht, kwam Jezus dan bij het herinneringsgraf. Het was in feite een grot, en er lag een steen tegenaan.
39 Jezus zei: „Neemt de steen weg.” Ma̱rtha, de zuster van de overledene, zei tot hem: „Heer, hij moet nu al rieken, want het is [reeds] vier dagen geleden.”
40 Jezus zei tot haar: „Heb ik u niet gezegd dat gij de heerlijkheid van God zoudt zien indien gij zoudt geloven?”
41 Daarom namen zij de steen weg. Toen sloeg Jezus zijn ogen ten hemel en zei: „Vader, ik dank u dat gij mij hebt verhoord.
42 Ik wist wel dat gij mij altijd verhoort; maar ter wille van de schare die rondom staat, heb ik gesproken, opdat zij zouden geloven dat gij mij hebt uitgezonden.”
43 En toen hij deze dingen had gezegd, riep hij met een luide stem: „La̱zarus, kom naar buiten!”
44 De [man] die dood was geweest, kwam naar buiten, zijn voeten en handen met zwachtels omwonden en een doek om zijn gelaat gebonden. Jezus zei tot hen: „Maakt hem los en laat hem gaan.”
45 Velen van de joden dan die naar Mari̱a waren gekomen en aanschouwden wat hij had gedaan, stelden geloof in hem;
46 maar sommigen van hen gingen naar de Farizeeën en vertelden hun de dingen die Jezus had gedaan.
47 De overpriesters en de Farizeeën riepen daarop het Sa̱nhedrin bijeen en zeiden toen: „Wat staat ons te doen, want deze mens verricht vele tekenen?
48 Als wij hem zo laten begaan, zullen zij allemaal geloof in hem stellen, en de Romeinen zullen komen en zowel onze plaats als onze natie wegnemen.”
49 Maar een van hen, Ka̱jafas, die dat jaar hogepriester was, zei tot hen: „GIJ weet volstrekt niets,
50 en GIJ overweegt niet dat het in UW belang is dat één mens sterft ten behoeve van het volk en niet de gehele natie wordt vernietigd.”
51 Dit zei hij evenwel niet uit zichzelf; maar omdat hij dat jaar hogepriester was, profeteerde hij dat Jezus voor de natie moest sterven,
52 en niet voor de natie alleen, maar opdat hij ook de verstrooide kinderen Gods tot één zou vergaderen.
53 Van die dag af dan beraadslaagden zij om hem te doden.
54 Jezus bewoog zich daarom niet meer in het openbaar onder de joden, maar hij vertrok vandaar naar het land dicht bij de wildernis, naar een stad die E̱fraïm heette, en daar bleef hij met de discipelen.
55 Nu was het Pascha der joden nabij, en vele mensen uit het land gingen vóór het Pascha naar Jeru̱zalem op om zich ceremonieel te reinigen.
56 Zij zochten derhalve naar Jezus en zeiden tot elkaar, terwijl zij in de tempel stonden: „Wat is UW mening? Dat hij helemaal niet naar het feest zal komen?”
57 De overpriesters en de Farizeeën hadden namelijk bevel gegeven dat wanneer iemand te weten kwam waar hij was, hij [het] te kennen moest geven, opdat zij hem konden grijpen.
johannes 12
12 Zes dagen vóór het Pascha dan kwam Jezus in Betha̱nië aan, waar La̱zarus was, die door Jezus uit de doden was opgewekt.
2 Daarom rechtten zij daar een avondmaaltijd voor hem aan, en Ma̱rtha bediende, maar La̱zarus was een van degenen die met hem aan tafel aanlagen.
3 Mari̱a dan nam een pond welriekende olie, echte en zeer kostbare nardus, en zij wreef de voeten van Jezus ermee in en droogde zijn voeten met haar haren af. Het huis werd vervuld met de geur van de welriekende olie.
4 Maar Ju̱das Iska̱riot, een van zijn discipelen, die op het punt stond hem te verraden, zei:
5 „Waarom is deze welriekende olie niet voor driehonderd denarii verkocht en aan de armen gegeven?”
6 Dit zei hij echter niet omdat hij zich om de armen bekommerde, maar omdat hij een dief was en de geldkist had en gewoon was het daarin gestorte geld weg te nemen.
7 Daarom zei Jezus: „Laat haar begaan, opdat zij dit gebruik in acht kan nemen met het oog op de dag van mijn begrafenis.
8 Want de armen hebt GIJ altijd bij U, maar mij zult GIJ niet altijd hebben.”
9 Een grote schare der joden dan kwam te weten dat hij daar was, en zij kwamen niet alleen vanwege Jezus, maar ook om La̱zarus te zien, die hij uit de doden had opgewekt.
10 De overpriesters beraadslaagden nu om ook La̱zarus te doden,
11 omdat vanwege hem velen der joden daarheen gingen en geloof stelden in Jezus.
12 Toen de grote schare die naar het feest was gekomen, de volgende dag hoorde dat Jezus naar Jeru̱zalem kwam,
13 namen zij de takken van palmbomen en gingen hem tegemoet. En zij riepen voorts: „Red toch! Gezegend is hij die komt in Jehovah’s naam, ja, de koning van I̱sraël!”
14 Toen Jezus echter een jonge ezel had gevonden, ging hij daarop zitten, zoals er geschreven staat:
15 „Vrees niet, dochter van Si̱on. Zie! Uw koning komt, gezeten op een ezelsveulen.”
16 Aanvankelijk sloegen zijn discipelen geen acht op deze dingen, maar toen Jezus werd verheerlijkt, toen herinnerden zij zich dat dit over hem geschreven stond en dat men dit met hem had gedaan.
17 De schare dan die bij hem was toen hij La̱zarus uit het herinneringsgraf riep en hem uit de doden opwekte, bleef getuigenis afleggen.
18 Daarom ging de schare hem ook tegemoet, omdat zij hoorden dat hij dit teken had verricht.
19 De Farizeeën zeiden derhalve onder elkaar: „GIJ ziet dat GIJ absoluut niets bereikt. Ziet! De wereld is hem achternagelopen.”
20 Nu waren er onder hen die opgingen om op het feest te aanbidden, enige Grieken.
21 Dezen dan gingen naar Fili̱ppus toe, die uit Bethsa̱ïda in Galile̱a was, en richtten toen het volgende verzoek tot hem: „Heer, wij willen Jezus zien.”
22 Fili̱ppus ging het aan Andre̱as zeggen. Andre̱as en Fili̱ppus gingen het aan Jezus zeggen.
23 Maar Jezus antwoordde hun en zei: „Het uur is gekomen dat de Zoon des mensen verheerlijkt moet worden.
24 Voorwaar, voorwaar, ik zeg U: Indien een tarwekorrel niet in de aarde valt en sterft, blijft hij slechts één [korrel]; maar indien hij sterft, dan draagt hij veel vrucht.
25 Hij die ten zeerste gesteld is op zijn ziel, vernietigt ze, maar hij die zijn ziel in deze wereld haat, zal ze bewaren voor het eeuwige leven.
26 Wil iemand mij dienen, dan moet hij mij volgen, en waar ik ben, daar zal ook mijn dienaar zijn. Indien iemand mij dient, zal de Vader hem eren.
27 Nu is mijn ziel verontrust, en wat zal ik zeggen? Vader, red mij uit dit uur. Niettemin ben ik juist hierom tot dit uur gekomen.
28 Vader, verheerlijk uw naam.” Daarom kwam er een stem uit de hemel: „Ik heb [hem] verheerlijkt en zal [hem] wederom verheerlijken.”
29 De schare dan die erbij stond en het hoorde, zei dat het had gedonderd. Anderen zeiden: „Een engel heeft tot hem gesproken.”
30 Jezus gaf ten antwoord: „Deze stem is niet ter wille van mij geschied, maar ter wille van U.
31 Nu wordt er een oordeel aan deze wereld voltrokken; nu zal de heerser van deze wereld worden buitengeworpen.
32 Nochtans zal ik, wanneer ik van de aarde ben omhooggeheven, mensen van alle soorten tot mij trekken.”
33 Dit zei hij in werkelijkheid om aan te duiden wat voor een dood hij weldra zou sterven.
34 Daarom antwoordde de schare hem: „Wij hebben uit de Wet gehoord dat de Christus in eeuwigheid blijft; en hoe kunt gij dan zeggen dat de Zoon des mensen omhooggeheven moet worden? Wie is deze Zoon des mensen?”
35 Jezus zei derhalve tot hen: „Nog een korte tijd zal het licht onder U zijn. Wandelt zolang GIJ het licht hebt, opdat de duisternis U niet overweldigt; en wie in de duisternis wandelt, weet niet waarheen hij gaat.
36 Oefent geloof in het licht zolang GIJ het licht hebt, ten einde zonen van het licht te worden.” Deze dingen sprak Jezus en hij ging heen en verborg zich voor hen.
37 Maar ofschoon hij zo vele tekenen voor hun ogen had verricht, stelden zij geen geloof in hem,
38 zodat het woord van de profeet Jesa̱ja werd vervuld, dat hij gesproken heeft: „Jehovah, wie heeft geloof gesteld in hetgeen door ons is gehoord? En wat de arm van Jehovah betreft, aan wie is die geopenbaard?”
39 De reden waarom zij niet konden geloven, is dat Jesa̱ja wederom heeft gezegd:
40 „Hij heeft hun ogen verblind en hun hart verhard, opdat zij niet met hun ogen zouden zien en met hun hart de gedachte zouden begrijpen en zich zouden omkeren en ik hen gezond zou maken.”
41 Jesa̱ja heeft deze dingen gezegd omdat hij zijn heerlijkheid heeft gezien, en hij heeft over hem gesproken.
42 Toch stelden zelfs velen van de regeerders werkelijk geloof in hem, maar vanwege de Farizeeën beleden zij [hem] niet, om niet uit de synagoge te worden geworpen;
43 want zij hadden de heerlijkheid van de mensen meer lief dan zelfs de heerlijkheid van God.
44 Jezus riep echter uit en zei: „Wie geloof stelt in mij, stelt niet [alleen] geloof in mij, maar [ook] in hem die mij heeft gezonden;
45 en hij die mij aanschouwt, aanschouwt [ook] hem die mij heeft gezonden.
46 Ik ben als een licht in de wereld gekomen, opdat een ieder die geloof stelt in mij, niet in de duisternis blijft.
47 Maar indien iemand mijn woorden hoort en ze niet onderhoudt, ik oordeel hem niet; want ik ben niet gekomen om de wereld te oordelen, maar om de wereld te redden.
48 Hij die mij minacht en mijn woorden niet aanneemt, heeft iemand die hem oordeelt. Het woord dat ik heb gesproken, dat zal hem oordelen op de laatste dag;
49 want ik heb niet uit mijzelf gesproken, maar de Vader, die mij heeft gezonden, heeft mij zelf een gebod gegeven met betrekking tot wat ik zeggen en wat ik spreken moet.
50 Ook weet ik dat zijn gebod eeuwig leven betekent. De dingen die ik daarom spreek, spreek ik zoals de Vader [ze] mij heeft gezegd.”
johannes 13
13 Omdat Jezus nu vóór het paschafeest wist dat zijn uur was gekomen om uit deze wereld naar de Vader te gaan, had hij de zijnen die in de wereld waren en die hij had liefgehad, tot het einde toe lief.
2 Terwijl het avondmaal daarom aan de gang was en toen de Duivel Ju̱das Iska̱riot, de zoon van Si̱mon, reeds in het hart had gegeven hem te verraden,
3 stond hij, daar hij wist dat de Vader alle dingen in [zijn] handen had gegeven en dat hij van God was uitgegaan en tot God heenging,
4 van het avondmaal op en legde zijn bovenklederen af. En hij nam een linnen doek en omgordde zich.
5 Daarna deed hij water in een kom en begon de voeten van de discipelen te wassen en ze met de linnen doek waarmee hij omgord was, af te drogen.
6 Zo kwam hij dan bij Si̱mon Pe̱trus. Hij zei tot hem: „Heer, wast gij mijn voeten?”
7 Jezus gaf hem ten antwoord: „Wat ik doe, begrijpt gij op het ogenblik niet, maar gij zult het na deze dingen begrijpen.”
8 Pe̱trus zei tot hem: „Gij zult mijn voeten stellig nooit wassen.” Jezus antwoordde hem: „Indien ik u niet was, hebt gij geen deel met mij.”
9 Si̱mon Pe̱trus zei tot hem: „Heer, niet alleen mijn voeten, maar ook mijn handen en mijn hoofd.”
10 Jezus zei tot hem: „Wie zich heeft gebaad, behoeft niet meer dan zijn voeten te laten wassen, maar is geheel rein. En gijlieden zijt rein, doch niet allen.”
11 Hij kende immers de mens die hem verried. Daarom zei hij: „Niet allen zijt GIJ rein.”
12 Toen hij nu hun voeten had gewassen en zijn bovenklederen had aangetrokken en weer aan tafel was gaan aanliggen, zei hij tot hen: „Weet GIJ wat ik U heb gedaan?
13 GIJ spreekt mij met ’Leraar’ en ’Heer’ aan, en GIJ zegt dat terecht, want dat ben ik.
14 Indien ik daarom, ofschoon ik Heer en Leraar ben, UW voeten heb gewassen, dan behoort ook GIJ elkaars voeten te wassen.
15 Want ik heb U het voorbeeld gegeven, opdat ook GIJ zoudt doen zoals ik U heb gedaan.
16 Voorwaar, voorwaar, ik zeg U: Een slaaf is niet groter dan zijn meester, noch is iemand die wordt uitgezonden, groter dan degene die hem heeft gezonden.
17 Indien GIJ deze dingen weet, gelukkig zijt GIJ als GIJ ze doet.
18 Ik spreek niet van U allen; ik weet wie ik heb uitgekozen. Maar het is opdat de schriftplaats vervuld zou worden: ’Hij die zich met mijn brood placht te voeden, heeft zijn hiel tegen mij opgeheven.’
19 Vanaf dit ogenblik vertel ik het U, voordat het gebeurt, opdat GIJ, wanneer het gebeurt, moogt geloven dat ik het ben.
20 Voorwaar, voorwaar, ik zeg U: Wie iemand ontvangt die ik zend, ontvangt [ook] mij. En wie mij ontvangt, ontvangt [ook] hem die mij heeft gezonden.”
21 Nadat Jezus deze dingen had gezegd, werd hij verontrust in de geest, en hij legde getuigenis af en zei: „Voorwaar, voorwaar, ik zeg U: Een van U zal mij verraden.”
22 De discipelen keken elkaar toen aan, in het onzekere over wie hij [dat] zei.
23 Aan Jezus’ boezem lag een van zijn discipelen aan, en Jezus had hem lief.
24 Si̱mon Pe̱trus knikte hem derhalve toe en zei tot hem: „Zeg wie het is over wie hij [dat] zegt.”
25 De laatste leunde dus achterover tegen Jezus’ borst en zei tot hem: „Heer, wie is het?”
26 Jezus dan antwoordde: „Het is degene aan wie ik de bete zal geven die ik indoop.” Na daarom de bete te hebben ingedoopt, nam hij ze en gaf ze aan Ju̱das, de zoon van Si̱mon Iska̱riot.
27 En na de bete voer Sa̱tan voorts in hem. Daarom zei Jezus tot hem: „Wat gij doet, doe dat met nog meer spoed.”
28 Maar niemand van de aanliggenden wist met welk doel hij dit tot hem zei.
29 Aangezien Ju̱das de geldkist had, meenden sommigen in feite dat Jezus tot hem zei: „Koop wat wij voor het feest nodig hebben”, of dat hij iets aan de armen moest geven.
30 Nadat hij nu de bete had ontvangen, ging hij onmiddellijk naar buiten. En het was nacht.
31 Toen hij dan naar buiten was gegaan, zei Jezus: „Nu wordt de Zoon des mensen verheerlijkt, en God wordt verheerlijkt in verband met hem.
32 En God zelf zal hem verheerlijken, en hij zal hem onmiddellijk verheerlijken.
33 Kindertjes, nog maar kort ben ik bij U. GIJ zult mij zoeken; en zoals ik tot de joden heb gezegd: ’Waarheen ik ga, kunt GIJ niet komen’, zo zeg ik het op het ogenblik ook tot U.
34 Ik geef U een nieuw gebod, dat GIJ elkaar liefhebt; net zoals ik U heb liefgehad, dat ook GIJ elkaar liefhebt.
35 Hieraan zullen allen weten dat GIJ mijn discipelen zijt, indien GIJ liefde onder elkaar hebt.”
36 Si̱mon Pe̱trus zei tot hem: „Heer, waar gaat gij naar toe?” Jezus antwoordde: „Waarheen ik ga, kunt gij mij nu niet volgen, maar gij zult later volgen.”
37 Pe̱trus zei tot hem: „Heer, waarom kan ik u op het ogenblik niet volgen? Ik zal ten behoeve van u afstand doen van mijn ziel.”
38 Jezus antwoordde: „Zult gij ten behoeve van mij afstand doen van uw ziel? Voorwaar, voorwaar, ik zeg u: Er zal geenszins een haan kraaien voordat gij mij driemaal hebt verloochend.”
johannes 14
14 „Laat UW hart niet verontrust worden. Oefent geloof in God, oefent ook geloof in mij.
2 In het huis van mijn Vader zijn vele woningen. Anders zou ik het U hebben gezegd, want ik ga heen om een plaats voor U te bereiden.
3 En wanneer ik heenga en een plaats voor U bereid, kom ik terug en zal U thuis bij mij ontvangen, opdat ook GIJ moogt zijn waar ik ben.
4 En waarheen ik ga, [daarheen] weet GIJ de weg.”
5 Tho̱mas zei tot hem: „Heer, wij weten niet waarheen gij gaat. Hoe weten wij dan de weg?”
6 Jezus zei tot hem: „Ik ben de weg en de waarheid en het leven. Niemand komt tot de Vader dan door bemiddeling van mij.
7 Indien gijlieden mij hadt gekend, zoudt GIJ ook mijn Vader hebben gekend; van dit ogenblik af kent GIJ hem en hebt GIJ hem gezien.”
8 Fili̱ppus zei tot hem: „Heer, toon ons de Vader, en het is ons genoeg.”
9 Jezus zei tot hem: „Nu ben ik al zo’n lange tijd bij ulieden, en nog hebt gij mij niet leren kennen, Fili̱ppus? Wie mij heeft gezien, heeft [ook] de Vader gezien. Hoe kunt gij dan zeggen: ’Toon ons de Vader’?
10 Gelooft gij niet dat ik in eendracht met de Vader ben en de Vader in eendracht met mij is? De dingen die ik tot ulieden zeg, spreek ik niet uit mijzelf; maar de Vader, die in eendracht met mij blijft, doet zijn werken.
11 Gelooft mij, dat ik in eendracht met de Vader ben en de Vader in eendracht met mij is; of anders, gelooft op grond van de werken zelf.
12 Voorwaar, voorwaar, ik zeg U: Wie geloof oefent in mij, zal ook zelf de werken doen die ik doe; en hij zal grotere werken dan deze doen, omdat ik heenga naar de Vader.
13 En wat GIJ ook vraagt in mijn naam, dat zal ik doen, opdat de Vader in verband met de Zoon verheerlijkt moge worden.
14 Indien GIJ iets vraagt in mijn naam, ik zal het doen.
15 Indien GIJ mij liefhebt, zult GIJ mijn geboden onderhouden;
16 en ik zal de Vader een verzoek doen en hij zal U een andere helper geven om voor altijd bij U te zijn,
17 de geest der waarheid, die de wereld niet kan ontvangen, omdat ze hem niet ziet en niet kent. GIJ kent hem, want hij blijft bij U en is in U.
18 Ik zal U niet beroofd achterlaten. Ik kom tot U.
19 Nog een korte tijd en de wereld zal mij niet meer aanschouwen, maar GIJ zult mij aanschouwen, want ik leef en GIJ zult leven.
20 Op die dag zult GIJ weten dat ik in eendracht met mijn Vader ben en GIJ in eendracht met mij zijt en ik in eendracht met U ben.
21 Wie mijn geboden heeft en ze onderhoudt, die is het die mij liefheeft. En wie mij liefheeft, zal door mijn Vader bemind worden, en ik zal hem liefhebben en zal mij duidelijk aan hem laten zien.”
22 Ju̱das, niet Iska̱riot, zei tot hem: „Heer, wat is er gebeurd dat gij u aan ons en niet aan de wereld duidelijk wilt laten zien?”
23 Jezus gaf hem ten antwoord: „Indien iemand mij liefheeft, zal hij mijn woord onderhouden, en mijn Vader zal hem liefhebben, en wij zullen tot hem komen en bij hem gaan wonen.
24 Wie mij niet liefheeft, onderhoudt mijn woorden niet; en het woord dat gijlieden hoort, is niet van mij, maar behoort de Vader toe, die mij heeft gezonden.
25 Tijdens mijn verblijf bij U heb ik deze dingen tot U gesproken.
26 Maar de helper, de heilige geest, die de Vader in mijn naam zal zenden, die zal U alle dingen leren en alle dingen welke ik U heb gezegd, in UW herinnering terugbrengen.
27 Vrede laat ik U, mijn vrede geef ik U. Niet zoals de wereld die geeft, geef ik hem U. Laat UW hart niet verontrust worden noch van vrees ineenkrimpen.
28 GIJ hebt gehoord dat ik tot U heb gezegd: Ik ga heen en ik kom tot U [terug]. Indien GIJ mij liefhadt, zoudt GIJ U verheugen dat ik heenga naar de Vader, want de Vader is groter dan ik.
29 Ik heb het U nu daarom gezegd, voordat het geschiedt, opdat GIJ, wanneer het geschiedt, moogt geloven.
30 Ik zal niet veel meer met U spreken, want de heerser van de wereld is op komst. En hij heeft geen vat op mij,
31 maar opdat de wereld moge weten dat ik de Vader liefheb, doe ik zoals de Vader mij geboden heeft. Staat op, laten wij hier vandaan gaan.
johannes 15
15 Ik ben de ware wijnstok en mijn Vader is de wijngaardenier.
2 Elke rank aan mij die geen vrucht draagt, neemt hij weg, en elke [rank] die wel vrucht draagt, reinigt hij, opdat ze meer vrucht mag dragen.
3 GIJ zijt reeds rein vanwege het woord dat ik tot U heb gesproken.
4 Blijft in eendracht met mij, en ik in eendracht met U. Evenals de rank geen vrucht kan dragen uit zichzelf indien ze niet aan de wijnstok blijft, zo ook GIJ niet, indien GIJ niet in eendracht met mij blijft.
5 Ik ben de wijnstok, GIJ zijt de ranken. Wie in eendracht met mij blijft, en ik in eendracht met hem, die draagt veel vrucht; want gescheiden van mij kunt GIJ in het geheel niets doen.
6 Indien iemand niet in eendracht met mij blijft, wordt hij als rank buitengeworpen en verdort; en men raapt die ranken bijeen en gooit ze in het vuur en ze worden verbrand.
7 Indien GIJ in eendracht met mij blijft en mijn woorden in U blijven, vraagt dan wat GIJ ook wenst en het zal voor U geschieden.
8 Hierin wordt mijn Vader verheerlijkt, dat GIJ veel vrucht blijft dragen en U mijn discipelen betoont.
9 Evenals de Vader mij heeft liefgehad en ik U heb liefgehad, zo blijft in mijn liefde.
10 Als GIJ mijn geboden onderhoudt, zult GIJ in mijn liefde blijven, evenals ik de geboden van de Vader heb onderhouden en in zijn liefde blijf.
11 Deze dingen heb ik tot U gesproken, opdat mijn vreugde in U moge zijn en UW vreugde volkomen moge worden.
12 Dit is mijn gebod, dat GIJ elkaar liefhebt net zoals ik U heb liefgehad.
13 Niemand heeft grotere liefde dan deze, dat iemand afstand doet van zijn ziel ten behoeve van zijn vrienden.
14 GIJ zijt mijn vrienden indien GIJ doet wat ik U gebied.
15 Ik noem U niet langer slaven, want een slaaf weet niet wat zijn meester doet. Maar ik heb U vrienden genoemd, want alle dingen die ik van mijn Vader heb gehoord, heb ik U bekendgemaakt.
16 GIJ hebt mij niet uitgekozen, maar ik heb U uitgekozen, en ik heb U gesteld opdat GIJ zoudt heengaan en vrucht zoudt blijven dragen en dat UW vrucht zou blijven, opdat wat GIJ de Vader ook vraagt in mijn naam, hij het U zou geven.
17 Deze dingen gebied ik U, dat GIJ elkaar liefhebt.
18 Indien de wereld U haat, GIJ weet dat ze mij eerder dan U heeft gehaat.
19 Als GIJ een deel van de wereld zoudt zijn, zou de wereld ten zeerste gesteld zijn op wat haar toebehoort. Omdat GIJ nu geen deel van de wereld zijt, maar ik U uit de wereld heb uitgekozen, daarom haat de wereld U.
20 Denkt aan het woord dat ik tot U heb gezegd: Een slaaf is niet groter dan zijn meester. Indien zij mij hebben vervolgd, zullen zij ook U vervolgen; indien zij mijn woord hebben onderhouden, zullen zij ook het UWE onderhouden.
21 Maar zij zullen U al deze dingen aandoen wegens mijn naam, omdat zij hem niet kennen die mij heeft gezonden.
22 Indien ik niet was gekomen en niet tot hen had gesproken, zouden zij geen zonde hebben; maar nu hebben zij geen verontschuldiging voor hun zonde.
23 Wie mij haat, haat ook mijn Vader.
24 Indien ik onder hen niet de werken had gedaan die niemand anders heeft gedaan, zouden zij geen zonde hebben; maar nu hebben zij zowel mij als mijn Vader én gezien én gehaat.
25 Maar het woord moest vervuld worden dat in hun Wet staat geschreven: ’Zij hebben mij zonder reden gehaat.’
26 Wanneer de helper gekomen is, die ik U van de Vader zal zenden, de geest der waarheid, die van de Vader uitgaat, zal die getuigenis over mij afleggen;
27 en GIJ moet op UW beurt getuigenis afleggen, want GIJ zijt bij mij geweest sinds ik begon.
johannes 16
16 Deze dingen heb ik tot U gesproken, opdat GIJ niet tot struikelen wordt gebracht.
2 Men zal U uit de synagoge werpen. Ja, het uur komt dat een ieder die U doodt, zal menen God een heilige dienst te hebben bewezen.
3 Zij zullen deze dingen echter doen omdat zij noch de Vader noch mij hebben leren kennen.
4 Niettemin heb ik deze dingen tot U gesproken, opdat GIJ, wanneer het uur ervoor gekomen is, U zult herinneren dat ik ze U heb gezegd. Aanvankelijk heb ik U deze dingen evenwel niet gezegd, omdat ik bij U was.
5 Maar nu ga ik naar hem die mij heeft gezonden, en toch vraagt niemand van U mij: ’Waar gaat gij heen?’
6 Omdat ik deze dingen echter tot U heb gesproken, is UW hart van droefheid vervuld.
7 Toch zeg ik U de waarheid: Het is in UW belang dat ik heenga. Want als ik niet heenga, zal de helper geenszins tot U komen; maar als ik wel heenga, zal ik hem tot U zenden.
8 En wanneer die gekomen is, zal hij de wereld het overtuigende bewijs leveren aangaande zonde en aangaande rechtvaardigheid en aangaande oordeel:
9 in de eerste plaats aangaande zonde, omdat zij geen geloof in mij oefenen;
10 vervolgens aangaande rechtvaardigheid, omdat ik naar de Vader ga en GIJ mij niet meer zult zien;
11 dan aangaande oordeel, omdat de heerser van deze wereld geoordeeld is.
12 Nog vele dingen heb ik U te zeggen, maar GIJ kunt ze op het ogenblik niet dragen.
13 Wanneer die echter gekomen is, de geest der waarheid, zal hij U in alle waarheid leiden, want hij zal niet uit zichzelf spreken, maar zal spreken al wat hij hoort en U de komende dingen bekendmaken.
14 Die zal mij verheerlijken, want hij zal van het mijne ontvangen en het U bekendmaken.
15 Alles wat de Vader heeft, is van mij. Daarom heb ik gezegd dat hij van het mijne ontvangt en [het] aan U bekendmaakt.
16 Nog een korte tijd en GIJ zult mij niet meer aanschouwen, en wederom nog een korte tijd en GIJ zult mij zien.”
17 Daarom zeiden sommigen van zijn discipelen tot elkaar: „Wat betekent dit, dat hij tot ons zegt: ’Nog een korte tijd en GIJ zult mij niet aanschouwen, en wederom nog een korte tijd en GIJ zult mij zien’, en: ’omdat ik naar de Vader ga’?”
18 Zij zeiden dus: „Wat betekent dit, dat hij zegt, ’een korte tijd’? Wij weten niet waarover hij spreekt.”
19 Jezus wist dat zij hem wilden ondervragen, daarom zei hij tot hen: „Informeert GIJ onder elkaar hiernaar, dat ik gezegd heb: Nog een korte tijd en GIJ zult mij niet aanschouwen, en wederom nog een korte tijd en GIJ zult mij zien?
20 Voorwaar, voorwaar, ik zeg U: GIJ zult wenen en weeklagen, maar de wereld zal zich verheugen; GIJ zult bedroefd zijn, maar UW droefheid zal in vreugde veranderen.
21 Wanneer een vrouw gaat baren, is zij bedroefd omdat haar uur gekomen is; maar wanneer zij het jonge kind ter wereld heeft gebracht, denkt zij niet meer aan de verdrukking, uit vreugde dat er een mens ter wereld is gekomen.
22 Daarom hebt ook GIJ thans weliswaar droefheid; maar ik zal U wederom zien en UW hart zal zich verheugen, en niemand zal U UW vreugde ontnemen.
23 En op die dag zult GIJ mij geen enkele vraag stellen. Voorwaar, voorwaar, ik zeg U: Indien GIJ de Vader om iets vraagt, zal hij het U in mijn naam geven.
24 Tot op de tegenwoordige tijd hebt GIJ niets in mijn naam gevraagd. Vraagt en GIJ zult ontvangen, opdat UW vreugde volkomen moge worden.
25 Deze dingen heb ik in vergelijkingen tot U gesproken. Het uur komt dat ik niet meer in vergelijkingen tot U zal spreken, maar U duidelijk omtrent de Vader zal berichten.
26 Op die dag zult GIJ in mijn naam vragen, en ik zeg U niet dat ik de Vader een verzoek betreffende U zal doen.
27 Want de Vader zelf heeft genegenheid voor U, omdat GIJ genegenheid voor mij hebt gehad en hebt geloofd dat ik als de vertegenwoordiger van de Vader ben uitgegaan.
28 Ik ben van de Vader uitgegaan en in de wereld gekomen. Voorts verlaat ik de wereld en ga heen tot de Vader.”
29 Zijn discipelen zeiden: „Zie! Nu spreekt gij duidelijk en uit gij u niet in een vergelijking.
30 Nu weten wij dat gij alles weet en niet nodig hebt dat iemand u ondervraagt. Hierdoor geloven wij dat gij van God zijt uitgegaan.”
31 Jezus antwoordde hun: „Gelooft GIJ op het ogenblik?
32 Ziet! Het uur komt, ja, het is gekomen, dat GIJ verstrooid zult worden, een ieder naar zijn eigen huis, en GIJ mij alleen zult laten; en toch ben ik niet alleen, omdat de Vader met mij is.
33 Deze dingen heb ik tot U gezegd, opdat GIJ door bemiddeling van mij vrede moogt hebben. In de wereld hebt GIJ verdrukking, maar schept moed! ik heb de wereld overwonnen.”
johannes 17
17 Deze dingen sprak Jezus, en terwijl hij zijn ogen naar de hemel opsloeg, zei hij: „Vader, het uur is gekomen; verheerlijk uw zoon, opdat uw zoon u verheerlijkt,
2 gelijk gij hem autoriteit over alle vlees hebt gegeven, opdat hij, wat het gehele [aantal] betreft [van hen] die gij hem hebt gegeven, hun eeuwig leven moge geven.
3 Dit betekent eeuwig leven, dat zij voortdurend kennis in zich opnemen van u, de enige ware God, en van hem die gij hebt uitgezonden, Jezus Christus.
4 Ik heb u op de aarde verheerlijkt, daar ik het werk heb voleindigd dat gij mij te doen hebt gegeven.
5 En nu, Vader, verheerlijk mij naast uzelf met de heerlijkheid die ik naast u had voordat de wereld was.
6 Ik heb uw naam openbaar gemaakt aan de mensen die gij mij uit de wereld hebt gegeven. Zij waren van u, en gij hebt hen aan mij gegeven, en zij hebben uw woord onderhouden.
7 Zij zijn nu te weten gekomen dat alles wat gij mij hebt gegeven, van u komt;
8 want de woorden die gij mij hebt gegeven, heb ik hun gegeven, en zij hebben ze aangenomen en zijn stellig te weten gekomen dat ik als uw vertegenwoordiger ben uitgegaan, en zij hebben geloofd dat gij mij hebt uitgezonden.
9 Ik doe een verzoek betreffende hen; ik doe geen verzoek betreffende de wereld, maar betreffende hen die gij mij hebt gegeven; want zij zijn van u,
10 en al het mijne is van u en het uwe is van mij, en ik ben onder hen verheerlijkt.
11 Ook ben ik niet langer in de wereld, maar zij zijn in de wereld en ik kom naar u toe. Heilige Vader, waak over hen ter wille van uw naam, die gij mij hebt gegeven, opdat zij één mogen zijn zoals wij.
12 Toen ik bij hen was, waakte ik steeds over hen ter wille van uw naam, die gij mij hebt gegeven; en ik heb hen bewaard, en niet één van hen is vernietigd, behalve de zoon der vernietiging, opdat de schriftplaats vervuld zou worden.
13 Maar nu kom ik naar u toe, en ik spreek deze dingen in de wereld, opdat zij mijn vreugde ten volle in zich mogen hebben.
14 Ik heb hun uw woord gegeven, maar de wereld heeft hen gehaat, omdat zij geen deel van de wereld zijn, evenals ik geen deel van de wereld ben.
15 Ik verzoek u niet, hen uit de wereld te nemen, maar over hen te waken vanwege de goddeloze.
16 Zij zijn geen deel van de wereld, evenals ik geen deel van de wereld ben.
17 Heilig hen door middel van de waarheid; uw woord is waarheid.
18 Zoals gij mij in de wereld hebt uitgezonden, heb ook ik hen in de wereld uitgezonden.
19 En ik heilig mij ten behoeve van hen, opdat ook zij door middel van [de] waarheid geheiligd mogen zijn.
20 Niet alleen betreffende dezen doe ik een verzoek, maar ook betreffende hen die door hun woord geloof in mij stellen,
21 opdat zij allen één mogen zijn, evenals gij, Vader, in eendracht met mij zijt en ik in eendracht met u ben, dat ook zij in eendracht met ons mogen zijn, opdat de wereld moge geloven dat gij mij hebt uitgezonden.
22 Ook heb ik hun de heerlijkheid gegeven die gij mij hebt gegeven, opdat zij één mogen zijn evenals wij één zijn.
23 Ik in eendracht met hen en gij in eendracht met mij, dat zij volkomen één worden gemaakt, opdat de wereld moge weten dat gij mij hebt uitgezonden en dat gij hen hebt liefgehad evenals gij mij hebt liefgehad.
24 Vader, met betrekking tot wat gij mij hebt gegeven, wens ik dat waar ik ben, ook zij bij mij mogen zijn, opdat zij mijn heerlijkheid mogen aanschouwen die gij mij hebt gegeven, omdat gij mij hebt liefgehad vóór de grondlegging der wereld.
25 Rechtvaardige Vader, de wereld heeft u weliswaar niet leren kennen, maar ik heb u leren kennen, en dezen zijn te weten gekomen dat gij mij hebt uitgezonden.
26 En ik heb hun uw naam bekendgemaakt en zal hem bekendmaken, opdat de liefde waarmee gij mij hebt liefgehad, in hen moge zijn en ik in eendracht met hen.”
johannes 18
18 Nadat Jezus deze dingen had gezegd, ging hij met zijn discipelen naar de overkant van de winterstroom Ki̱dron, waar een tuin was, en hij en zijn discipelen gingen er naar binnen.
2 Maar ook Ju̱das, zijn verrader, kende de plaats, omdat Jezus er vele keren met zijn discipelen was samengekomen.
3 Daarom nam Ju̱das de afdeling soldaten en beambten van de overpriesters en van de Farizeeën mee en kwam er met fakkels en lampen en wapens naar toe.
4 Jezus dan, die wist wat er allemaal over hem ging komen, trad naar voren en zei tot hen: „Wie zoekt GIJ?”
5 Zij antwoordden hem: „Jezus de Nazarener.” Hij zei tot hen: „Ik ben het.” Ju̱das nu, zijn verrader, stond ook bij hen.
6 Toen hij echter tot hen zei: „Ik ben het”, weken zij achteruit en vielen op de grond.
7 Daarom vroeg hij hun nog eens: „Wie zoekt GIJ?” Zij zeiden: „Jezus de Nazarener.”
8 Jezus antwoordde: „Ik heb U gezegd dat ik het ben. Indien GIJ daarom mij zoekt, laat dezen dan gaan”;
9 opdat het woord vervuld zou worden dat hij had gezegd: „Van hen die gij mij hebt gegeven, heb ik er niet één verloren laten gaan.”
10 Si̱mon Pe̱trus nu, die een zwaard had, trok het en trof de slaaf van de hogepriester en sloeg hem het rechteroor af. De naam van de slaaf was Ma̱lchus.
11 Jezus echter zei tot Pe̱trus: „Steek het zwaard in [zijn] schede. Zou ik de beker die de Vader mij heeft gegeven, niet stellig drinken?”
12 De afdeling soldaten en de militaire bevelhebber en de beambten van de joden grepen toen Jezus en boeiden hem,
13 en zij voerden hem eerst naar A̱nnas; hij was namelijk de schoonvader van Ka̱jafas, die dat jaar hogepriester was.
14 Ka̱jafas was in feite degene die de joden de raad had gegeven dat het in hun belang was dat één mens ten behoeve van het volk stierf.
15 Si̱mon Pe̱trus nu, alsmede een andere discipel, volgde Jezus. Die discipel was aan de hogepriester bekend, en hij ging met Jezus de binnenplaats van de hogepriester op,
16 maar Pe̱trus stond buiten aan de deur. De andere discipel, die aan de hogepriester bekend was, ging daarom naar buiten en sprak met de deurwachtster en bracht Pe̱trus binnen.
17 Toen zei het dienstmeisje, de deurwachtster, tot Pe̱trus: „Zijt gij ook niet een van de discipelen van deze mens?” Hij zei: „Ik ben het niet.”
18 De slaven en de beambten nu stonden zich te warmen om een houtskoolvuur, dat zij hadden aangelegd omdat het koud was. Ook Pe̱trus stond bij hen en warmde zich.
19 De overpriester dan ondervroeg Jezus over zijn discipelen en over zijn leer.
20 Jezus antwoordde hem: „Ik heb in het openbaar tot de wereld gesproken. Ik heb altijd onderwijs gegeven in een synagoge en in de tempel, waar alle joden bijeenkomen; en ik heb niets in het geheim gesproken.
21 Waarom ondervraagt gij mij? Ondervraag hen die hebben gehoord wat ik tot hen heb gesproken. Zie! Zij weten wat ik heb gezegd.”
22 Nadat hij deze dingen had gezegd, gaf een van de beambten die erbij stond, Jezus een klap in het gezicht en zei: „Is dat de manier waarop gij de overpriester antwoord geeft?”
23 Jezus antwoordde hem: „Indien ik verkeerd heb gesproken, leg dan getuigenis over het verkeerde af; maar indien het goed was, waarom slaat gij mij?”
24 Daarop zond A̱nnas hem geboeid naar de hogepriester Ka̱jafas.
25 Si̱mon Pe̱trus nu stond zich te warmen. Toen zeiden zij tot hem: „Zijt gij ook niet een van zijn discipelen?” Hij ontkende het en zei: „Ik ben het niet.”
26 Een van de slaven van de hogepriester, die een bloedverwant was van de man wie Pe̱trus het oor had afgeslagen, zei: „Heb ik u niet in de tuin bij hem gezien?”
27 Maar Pe̱trus ontkende het wederom; en onmiddellijk kraaide een haan.
28 Toen voerden zij Jezus van Ka̱jafas naar het paleis van de stadhouder. Het was nu vroeg in de morgen. Zelf gingen zij het paleis van de stadhouder echter niet binnen, opdat zij niet verontreinigd zouden worden maar het Pascha zouden kunnen eten.
29 Daarom kwam Pila̱tus naar buiten tot hen en zei: „Welke beschuldiging brengt GIJ tegen deze mens in?”
30 Zij gaven hem ten antwoord: „Indien hij geen kwaaddoener was, zouden wij hem niet aan u hebben overgeleverd.”
31 Daarop zei Pila̱tus tot hen: „Neemt hem dan zelf en oordeelt hem volgens UW wet.” De joden zeiden tot hem: „Het is ons niet geoorloofd iemand te doden.”
32 Zo zou het woord van Jezus worden vervuld, dat hij had gezegd om aan te duiden wat voor een dood hij moest sterven.
33 Pila̱tus dan ging weer het paleis van de stadhouder binnen en riep Jezus en zei tot hem: „Zijt gij de koning der joden?”
34 Jezus antwoordde: „Zegt gij dit uit uzelf, of hebben anderen u over mij verteld?”
35 Pila̱tus antwoordde: „Ben ik soms een jood? Uw eigen natie en de overpriesters hebben u aan mij overgeleverd. Wat hebt gij gedaan?”
36 Jezus antwoordde: „Mijn koninkrijk is geen deel van deze wereld. Indien mijn koninkrijk een deel van deze wereld was, zouden mijn dienaren hebben gestreden, opdat ik niet aan de joden overgeleverd zou worden. Maar mijn koninkrijk is nu eenmaal niet uit deze bron.”
37 Daarom zei Pila̱tus tot hem: „Welnu, zijt gij dan een koning?” Jezus antwoordde: „Gijzelf zegt dat ik een koning ben. Hiertoe ben ik geboren en hiertoe ben ik in de wereld gekomen, om getuigenis af te leggen van de waarheid. Een ieder die aan de zijde van de waarheid staat, luistert naar mijn stem.”
38 Pila̱tus zei tot hem: „Wat is waarheid?” En na dit te hebben gezegd, ging hij weer naar buiten tot de joden en zei tot hen: „Ik vind geen schuld in hem.
39 Bovendien bestaat er bij U een gebruik dat ik U op het Pascha iemand vrijlaat. Wenst GIJ daarom dat ik U de koning der joden vrijlaat?”
40 Toen schreeuwden zij weer en zeiden: „Die niet, maar Bara̱bbas!” Bara̱bbas nu was een rover.
johannes 19
19 Toen nam Pila̱tus dan Jezus en geselde hem.
2 En de soldaten vlochten een kroon van doorns en zetten die op zijn hoofd en tooiden hem met een purperen bovenkleed;
3 en zij traden voorts op hem toe en zeiden: „Goedendag, gij koning der joden!” Zij gaven hem ook klappen in het gezicht.
4 En Pila̱tus ging weer naar buiten en zei tot hen: „Ziet! Ik breng hem naar buiten tot U, opdat GIJ weet dat ik geen schuld in hem vind.”
5 Jezus kwam dus naar buiten, terwijl hij de doornenkroon en het purperen bovenkleed droeg. En hij zei tot hen: „Ziet! De mens!”
6 Maar toen de overpriesters en de beambten hem zagen, schreeuwden zij en zeiden: „Aan de paal [met hem]! Aan de paal [met hem]!” Pila̱tus zei tot hen: „Neemt GIJZELF hem dan en hangt hem aan een paal, want ik vind volstrekt geen schuld in hem.”
7 De joden antwoordden hem: „Wij hebben een wet, en volgens de wet moet hij sterven, omdat hij zichzelf tot Gods zoon heeft gemaakt.”
8 Toen Pila̱tus dan dit woord hoorde, werd hij nog meer bevreesd;
9 en hij ging weer het paleis van de stadhouder binnen en zei tot Jezus: „Waar zijt gij vandaan?” Jezus gaf hem echter geen antwoord.
10 Toen zei Pila̱tus tot hem: „Spreekt gij niet tot mij? Weet gij niet dat ik autoriteit heb u vrij te laten en autoriteit heb u aan een paal te hangen?”
11 Jezus antwoordde hem: „Gij zoudt in het geheel geen autoriteit over mij hebben als die u niet van boven verleend was. Daarom heeft degene die mij aan u heeft overgeleverd, grotere zonde.”
12 Om die reden bleef Pila̱tus naar een manier zoeken om hem vrij te laten. Maar de joden schreeuwden en zeiden: „Als gij deze [man] vrijlaat, zijt gij geen vriend van caesar. Een ieder die zichzelf koning maakt, spreekt tegen caesar.”
13 Daarom bracht Pila̱tus, nadat hij deze woorden had gehoord, Jezus naar buiten, en hij ging op een rechterstoel zitten op een plaats die Het Stenen Plaveisel wordt genoemd, maar in het Hebreeuws Gabbatha.
14 Nu was het de voorbereiding van het Pascha; het was ongeveer het zesde uur. En hij zei tot de joden: „Ziet! UW koning!”
15 Maar zij schreeuwden: „Weg met [hem]! Weg met [hem]! Aan de paal met hem!” Pila̱tus zei tot hen: „Zal ik UW koning aan een paal hangen?” De overpriesters antwoordden: „Wij hebben geen andere koning dan caesar.”
16 Toen leverde hij hem daarom aan hen over om aan een paal gehangen te worden. Daarop namen zij Jezus onder hun hoede.
17 En zelf de martelpaal dragend, ging hij naar buiten naar de zogenaamde Schedelplaats, die in het Hebreeuws Golgotha wordt genoemd;
18 en daar hingen zij hem aan een paal, en met hem nog twee andere [mannen], één aan deze en één aan die kant, maar Jezus in het midden.
19 Pila̱tus schreef ook een titel en bracht die op de martelpaal aan. Er stond geschreven: „Jezus de Nazarener, de koning der joden.”
20 Velen der joden lazen deze titel derhalve, want de plaats waar Jezus aan een paal werd gehangen, lag dicht bij de stad; en [de titel] was geschreven in het Hebreeuws, in het Latijn [en] in het Grieks.
21 De overpriesters van de joden dan zeiden toen tot Pila̱tus: „Schrijf niet ’De koning der joden’, maar dat hij heeft gezegd: ’Ik ben koning der joden.’”
22 Pila̱tus antwoordde: „Wat ik heb geschreven, heb ik geschreven.”
23 Toen nu de soldaten Jezus aan een paal hadden gehangen, namen zij zijn bovenklederen en deelden ze in vieren, voor iedere soldaat een deel, en het onderkleed. Maar het onderkleed was zonder naad, daar het van boven af aan één stuk geweven was.
24 Daarom zeiden zij tot elkaar: „Laten wij het niet scheuren, maar erom loten van wie het zal zijn.” Dit was opdat de schriftplaats vervuld zou worden: „Zij hebben mijn bovenklederen onder zich verdeeld, en over mijn kleding hebben zij het lot geworpen.” En zo deden de soldaten deze dingen werkelijk.
25 Bij de martelpaal van Jezus stonden echter zijn moeder en de zuster van zijn moeder; Mari̱a, de vrouw van Klo̱pas, en Mari̱a Magdale̱na.
26 Toen nu Jezus zijn moeder zag staan en bij haar de discipel die hij liefhad, zei hij tot zijn moeder: „Vrouw, zie, uw zoon!”
27 Vervolgens zei hij tot de discipel: „Zie, uw moeder!” En van dat uur af nam de discipel haar bij zich in huis.
28 Hierna, toen Jezus wist dat nu alle dingen waren volbracht, zei hij, opdat de schriftplaats vervuld zou worden: „Ik heb dorst.”
29 Er stond daar een vat vol zure wijn. Daarom staken zij een spons vol zure wijn op een hysop[stengel] en brachten die aan zijn mond.
30 Toen Jezus nu de zure wijn had ontvangen, zei hij: „Het is volbracht!”, en hij boog zijn hoofd en gaf [zijn] geest over.
31 Toen richtten de joden, aangezien het Voorbereiding was, opdat de lichamen niet op de sabbat aan de martelpalen zouden blijven (want die dag was een grote sabbatdag), tot Pila̱tus het verzoek dat men hun de benen zou breken en de [lichamen] zou wegnemen.
32 Daarom kwamen de soldaten en braken de benen van de eerste [man] en ook die van de andere [man] die met hem aan een paal was gehangen.
33 Toen zij echter bij Jezus kwamen en zagen dat hij reeds dood was, braken zij zijn benen niet.
34 Maar een van de soldaten stak met een speer in zijn zijde, en onmiddellijk kwam er bloed en water uit.
35 En hij die [het] heeft gezien, heeft er getuigenis van afgelegd, en zijn getuigenis is waar, en die man weet dat hij ware dingen zegt, opdat ook GIJ moogt geloven.
36 In werkelijkheid hebben deze dingen plaatsgevonden opdat de schriftplaats vervuld zou worden: „Geen been van hem zal worden verbrijzeld.”
37 En wederom zegt een andere schriftplaats: „Zij zullen opzien naar Degene die zij hebben doorstoken.”
38 Na deze dingen nu richtte Jo̱zef van Arimathe̱a, die een discipel van Jezus was, maar in het geheim uit vrees voor de joden, tot Pila̱tus het verzoek, het lichaam van Jezus te mogen wegnemen; en Pila̱tus gaf hem toestemming. Daarom kwam hij en nam zijn lichaam weg.
39 Ook Nikode̱mus, de man die de eerste maal in de nacht naar hem toe was gekomen, kwam en bracht een rol mirre en aloë mee, ongeveer honderd pond.
40 Zij dan namen het lichaam van Jezus en bonden het met de specerijen in windsels, zoals bij de joden gebruikelijk is ter voorbereiding op de begrafenis.
41 Nu was er op de plaats waar hij aan een paal werd gehangen een tuin, en in de tuin een nieuw herinneringsgraf, waarin nog nooit iemand was gelegd.
42 Wegens de voorbereiding van de joden legden zij Jezus daar dan neer, omdat het herinneringsgraf dichtbij was.
johannes 20
20 Op de eerste dag van de week kwam Mari̱a Magdale̱na vroeg, terwijl het nog donker was, bij het herinneringsgraf en zag dat de steen reeds van het herinneringsgraf was weggenomen.
2 Daarom snelde zij heen en kwam bij Si̱mon Pe̱trus en bij de andere discipel, voor wie Jezus genegenheid had, en zei tot hen: „Ze hebben de Heer uit het herinneringsgraf weggenomen, en wij weten niet waar ze hem hebben gelegd.”
3 Daarop gingen Pe̱trus en de andere discipel op weg naar het herinneringsgraf.
4 Ja, de twee snelden samen weg, maar de andere discipel snelde Pe̱trus met grotere vaart vooruit en kwam het eerst bij het herinneringsgraf aan.
5 En zich vooroverbukkend, zag hij de windsels liggen, maar hij ging niet naar binnen.
6 Toen kwam ook Si̱mon Pe̱trus, die hem volgde, en hij ging het herinneringsgraf binnen. En hij zag de windsels liggen,
7 ook de doek die op zijn hoofd was geweest, niet bij de windsels liggend, maar afzonderlijk opgerold op één plaats.
8 Toen ging daarom ook de andere discipel, die het eerst bij het herinneringsgraf was aangekomen, naar binnen, en hij zag en geloofde.
9 Want zij onderscheidden nog niet de schriftplaats dat hij uit de doden moest opstaan.
10 Daarop gingen de discipelen naar huis terug.
11 Maar Mari̱a bleef buiten bij het herinneringsgraf staan wenen. Toen bukte zij zich al wenend voorover om in het herinneringsgraf te kijken,
12 en zij zag op de plaats waar Jezus’ lichaam had gelegen, twee in het wit geklede engelen zitten, één aan het hoofdeinde en één aan het voeteneinde.
13 En zij zeiden tot haar: „Vrouw, waarom weent gij?” Zij zei tot hen: „Ze hebben mijn Heer weggenomen, en ik weet niet waar ze hem hebben gelegd.”
14 Nadat zij deze dingen had gezegd, wendde zij zich achterwaarts en zag Jezus staan, maar zij onderscheidde niet dat het Jezus was.
15 Jezus zei tot haar: „Vrouw, waarom weent gij? Wie zoekt gij?” In de mening dat het de tuinman was, zei ze tot hem: „Heer, mocht gij hem hebben weggedragen, zeg mij dan waar gij hem hebt gelegd, en ik zal hem wegnemen.”
16 Jezus zei tot haar: „Mari̱a!” Zij keerde zich om en zei tot hem in het Hebreeuws: „Rabboni!” (wat „Leraar!” betekent).
17 Jezus zei tot haar: „Klem u niet langer aan mij vast. Want ik ben nog niet naar de Vader opgestegen. Maar ga naar mijn broeders en zeg hun: ’Ik stijg op naar mijn Vader en UW Vader en naar mijn God en UW God.’”
18 Mari̱a Magdale̱na ging het nieuws aan de discipelen brengen: „Ik heb de Heer gezien!”, en dat hij deze dingen tot haar had gezegd.
19 Toen het dan laat was op die dag, de eerste dag van de week, en ofschoon de deuren van de verblijfplaats der discipelen op slot waren uit vrees voor de joden, kwam Jezus en stond in hun midden en zei tot hen: „Vrede zij U.”
20 En na dit te hebben gezegd, toonde hij hun zowel zijn handen als zijn zijde. De discipelen dan verheugden zich toen zij de Heer zagen.
21 Jezus zei daarom nogmaals tot hen: „Vrede zij U. Zoals de Vader mij heeft uitgezonden, zend ik ook U.”
22 En na dit te hebben gezegd, blies hij op hen en zei tot hen: „Ontvangt heilige geest.
23 Indien GIJ de zonden van wie maar ook vergeeft, zijn ze hun vergeven; indien GIJ [de zonden] van wie maar ook behoudt, zijn ze hun behouden.”
24 Tho̱mas, één van de twaalf, die De Tweeling werd genoemd, was echter niet bij hen toen Jezus kwam.
25 Dientengevolge zeiden de andere discipelen tot hem: „Wij hebben de Heer gezien!” Maar hij zei tot hen: „Als ik niet in zijn handen het teken van de spijkers zie en mijn vinger niet in het teken van de spijkers steek en mijn hand niet in zijn zijde steek, zal ik stellig niet geloven.”
26 Acht dagen later nu waren zijn discipelen weer binnenshuis, en Tho̱mas was bij hen. Ofschoon de deuren op slot waren, kwam Jezus, en hij trad in hun midden en zei: „Vrede zij U.”
27 Vervolgens zei hij tot Tho̱mas: „Leg uw vinger hier, en zie mijn handen, en neem uw hand en steek die in mijn zijde, en wees niet langer ongelovig, maar word gelovig.”
28 Tho̱mas gaf hem ten antwoord: „Mijn Heer en mijn God!”
29 Jezus zei tot hem: „Omdat gij mij hebt gezien, hebt gij geloofd? Gelukkig zijn zij die niet zien en toch geloven.”
30 Jezus heeft weliswaar nog vele andere tekenen in het bijzijn van de discipelen verricht, die niet in deze boekrol zijn opgetekend.
31 Maar deze zijn opgetekend opdat GIJ moogt geloven dat Jezus de Christus is, de Zoon van God, en opdat GIJ door te geloven leven moogt hebben door middel van zijn naam.
johannes 21
21 Na deze dingen vertoonde Jezus zich wederom aan de discipelen bij de zee van Tibe̱rias; maar hij vertoonde zich als volgt:
2 Er waren bijeen: Si̱mon Pe̱trus en Tho̱mas, die De Tweeling werd genoemd, en Natha̱naël uit Ka̱na in Galile̱a en de zonen van Zebede̱üs en nog twee van zijn discipelen.
3 Si̱mon Pe̱trus zei tot hen: „Ik ga vissen.” Zij zeiden tot hem: „Wij gaan ook met u mee.” Zij gingen naar buiten en stapten in de boot, maar zij vingen die nacht niets.
4 Toen het echter net morgen begon te worden, stond Jezus aan het strand, maar de discipelen onderscheidden natuurlijk niet dat het Jezus was.
5 Toen zei Jezus tot hen: „Jonge kinderen, hebt GIJ soms wat te eten?” Zij antwoordden hem: „Neen!”
6 Hij zei tot hen: „Werpt het net aan de rechterkant van de boot uit en GIJ zult [wat] vinden.” Toen wierpen zij het uit, maar vanwege de menigte van de vissen konden zij het niet meer binnenhalen.
7 Daarom zei die discipel van wie Jezus veel hield, tot Pe̱trus: „Het is de Heer!” Toen Si̱mon Pe̱trus dan hoorde dat het de Heer was, omgordde hij zich met zijn opperkleed, want hij was naakt, en sprong in de zee.
8 De andere discipelen kwamen echter in de kleine boot, want zij waren niet ver van land, slechts ongeveer negentig meter, en zij sleepten het net met de vissen.
9 Toen zij echter aan land stapten, zagen zij dat er een houtskoolvuur was aangelegd, waarop vis lag en brood.
10 Jezus zei tot hen: „Haalt wat van de vis die GIJ zojuist hebt gevangen.”
11 Si̱mon Pe̱trus ging daarom aan boord en trok het net op het land, vol grote vissen, honderd drieënvijftig stuks. Maar ofschoon het er zo veel waren, scheurde het net niet.
12 Jezus zei tot hen: „Komt ontbijten.” Geen der discipelen had de moed hem te vragen: „Wie zijt gij?”, want zij wisten dat het de Heer was.
13 Jezus kwam dichterbij en nam het brood en gaf het hun, en zo ook de vis.
14 Dit nu was de derde keer dat Jezus aan de discipelen verscheen nadat hij uit de doden was opgewekt.
15 Toen zij dan hadden ontbeten, zei Jezus tot Si̱mon Pe̱trus: „Si̱mon, zoon van Joha̱nnes, hebt gij mij meer lief dan deze?” Hij zei tot hem: „Ja, Heer, gij weet dat ik genegenheid voor u heb.” Hij zei tot hem: „Voed mijn lammeren.”
16 Wederom zei hij tot hem, een tweede maal: „Si̱mon, zoon van Joha̱nnes, hebt gij mij lief?” Hij zei tot hem: „Ja, Heer, gij weet dat ik genegenheid voor u heb.” Hij zei tot hem: „Weid mijn schaapjes.”
17 Voor de derde maal zei hij tot hem: „Si̱mon, zoon van Joha̱nnes, hebt gij genegenheid voor mij?” Pe̱trus werd bedroefd dat hij voor de derde maal tot hem zei: „Hebt gij genegenheid voor mij?” Daarom zei hij tot hem: „Heer, gij weet alle dingen; gij weet toch dat ik genegenheid voor u heb.” Jezus zei tot hem: „Voed mijn schaapjes.
18 Voorwaar, voorwaar, ik zeg u: Toen gij jonger waart, placht gij uzelf te omgorden en te gaan waarheen gij wilde. Maar wanneer gij oud wordt, zult gij uw handen uitstrekken en zal een ander u omgorden en u dragen waarheen gij niet wenst te gaan.”
19 Dit zei hij om aan te duiden door wat voor een dood hij God zou verheerlijken. Toen hij dit dan had gezegd, zei hij tot hem: „Blijf mij volgen.”
20 Toen Pe̱trus zich omkeerde, zag hij dat de discipel van wie Jezus veel hield, [hen] volgde, degene die ook bij het avondmaal achterover had geleund tegen zijn borst en had gezegd: „Heer, wie is het die u verraadt?”
21 Toen Pe̱trus hem daarom gewaar werd, zei hij tot Jezus: „Heer, wat zal deze [man doen]?”
22 Jezus zei tot hem: „Indien het mijn wil is dat hij blijft totdat ik kom, wat gaat u dat aan? Blijft gij mij volgen.”
23 Bijgevolg ging onder de broeders dit woord uit, dat die discipel niet zou sterven. Doch Jezus had hem niet gezegd dat hij niet zou sterven, maar: „Indien het mijn wil is dat hij blijft totdat ik kom, wat gaat u dat aan?”
24 Dit is de discipel die getuigenis over deze dingen aflegt en die deze dingen heeft geschreven, en wij weten dat het getuigenis dat hij geeft waar is.
25 Er zijn in werkelijkheid nog vele andere dingen die Jezus heeft gedaan, [en] ik veronderstel dat, als ze ooit uitvoerig zouden worden beschreven, de wereld zelf de geschreven boekrollen niet zou kunnen bevatten.
handelingen 1
1 Het eerste bericht, o Theo̱filus, heb ik opgesteld over alle dingen die Jezus begonnen is zowel te doen als te onderwijzen
2 tot op de dag dat hij werd opgenomen, nadat hij aan de apostelen die hij had uitgekozen, door middel van heilige geest bevelen had gegeven.
3 Ook aan hen toonde hij, nadat hij had geleden, door vele onweerlegbare bewijzen dat hij levend was, daar hij gedurende veertig dagen door hen werd gezien en [met hen] over de dingen aangaande het koninkrijk Gods sprak.
4 En terwijl hij met hen samenkwam, beval hij hun: „Vertrekt niet uit Jeru̱zalem, maar blijft wachten op datgene wat de Vader heeft beloofd, waarover GIJ van mij hebt gehoord,
5 want Joha̱nnes doopte wel met water, maar GIJ zult niet vele dagen hierna in heilige geest worden gedoopt.”
6 Toen zij nu bijeengekomen waren, gingen zij hem vragen: „Heer, herstelt gij in deze tijd het koninkrijk voor I̱sraël?”
7 Hij zei tot hen: „Het komt U niet toe kennis te verkrijgen van de tijden of tijdperken die de Vader onder zijn eigen rechtsmacht heeft gesteld,
8 maar GIJ zult kracht ontvangen wanneer de heilige geest op U gekomen is, en GIJ zult getuigen van mij zijn zowel in Jeru̱zalem als in geheel Jude̱a en Sama̱ria en tot de verst verwijderde streek der aarde.”
9 En nadat hij deze dingen had gezegd, werd hij ten aanschouwen van hen omhooggeheven, en een wolk onttrok hem aan hun gezicht.
10 En toen zij met gespannen aandacht in de lucht keken, terwijl hij heenging, zie! daar stonden twee mannen in witte klederen naast hen,
11 en zij zeiden: „Mannen van Galile̱a, waarom staat GIJ in de lucht te kijken? Deze Jezus, die van U werd opgenomen in de lucht, zal aldus op dezelfde wijze komen als GIJ hem in de lucht hebt zien gaan.”
12 Toen keerden zij naar Jeru̱zalem terug, van een berg die de Olijfberg wordt genoemd, welke dicht bij Jeru̱zalem, een sabbatsreis daarvandaan, ligt.
13 En toen zij [de stad] waren binnengekomen, gingen zij naar het bovenvertrek, waar zij verblijf hielden: Pe̱trus alsook Joha̱nnes en Jako̱bus en Andre̱as, Fili̱ppus en Tho̱mas, Bartholome̱üs en Matthe̱üs, Jako̱bus, [de zoon] van Alfe̱üs, en Si̱mon de ijveraar, en Ju̱das, [de zoon] van Jako̱bus.
14 Zij allen hielden eensgezind aan in het gebed, samen met enige vrouwen en Mari̱a, de moeder van Jezus, en met zijn broers.
15 In die dagen nu stond Pe̱trus te midden van de broeders op en zei (er was een schare van ongeveer honderd twintig personen bijeen):
16 „Mannen, broeders, het schriftwoord moest vervuld worden dat de heilige geest bij monde van Da̱vid tevoren gesproken heeft over Ju̱das, die een gids is geworden van hen die Jezus gevangennamen,
17 want hij werd tot de onzen gerekend en kreeg een aandeel aan deze bediening.
18 (Deze nu heeft met het loon voor onrechtvaardigheid een veld gekocht, en met het hoofd voorover neergestort, is hij met veel geluid midden opengebarsten, en al zijn ingewanden werden uitgestort.
19 Het werd ook bekend aan alle inwoners van Jeru̱zalem, zodat dat veld in hun taal Akeldama, dat wil zeggen Bloedveld, werd genoemd.)
20 Want er staat geschreven in het boek der Psalmen: ’Zijn verblijfplaats worde woest en er zij geen bewoner in’, en: ’Iemand anders neme zijn ambt van opzicht.’
21 Daarom is het noodzakelijk dat van de mannen die met ons samenkwamen gedurende al de tijd dat de Heer Jezus onder ons in- en uitging,
22 te beginnen bij zijn doop door Joha̱nnes en tot de dag waarop hij van ons werd opgenomen, een van deze mannen met ons een getuige wordt van zijn opstanding.”
23 Derhalve stelden zij er twee voor zich: Jo̱zef, [ook] Ba̱rsabbas geheten, die de bijnaam Ju̱stus droeg, en Matthi̱as.
24 En zij baden en zeiden: „Gij, o Jehovah, die het hart van allen kent, wijs degene aan die gij van deze twee hebt uitgekozen
25 om de plaats in te nemen van deze bediening en dit apostelschap, waarvan Ju̱das is afgeweken om naar zijn eigen plaats te gaan.”
26 Toen wierpen zij het lot over hen, en het lot viel op Matthi̱as; en hij werd met de elf apostelen gerekend.
handelingen 2
2 In de loop van de dag van het pinkster[feest] nu waren zij allen op dezelfde plaats bijeen,
2 en plotseling kwam er uit de hemel een gedruis als van een voortgestuwde, stevige bries, en het vervulde het gehele huis waarin zij zaten.
3 En hun werden tongen als van vuur zichtbaar, die werden verdeeld, en op ieder van hen zette zich er één,
4 en zij werden allen met heilige geest vervuld en begonnen in verschillende talen te spreken, zoals de geest het hun gaf zich te uiten.
5 Nu woonden er in Jeru̱zalem joden, eerbiedige mannen, die afkomstig waren uit elk van de natiën die er onder de hemel zijn.
6 Toen dan dat geluid ontstond, kwam de menigte bijeen en was verbijsterd, daar iedereen hen in zijn eigen taal hoorde spreken.
7 Ja, zij waren verbaasd en gingen zich verwonderen en zeiden: „Ziet, zijn niet allen die daar spreken, Galileeërs?
8 Hoe komt het dan dat een ieder van ons zijn eigen taal hoort, waarin wij werden geboren?
9 Parthen en Meden en Elamieten, en de bewoners van Mesopota̱mië, en Jude̱a en Kappado̱cië, Po̱ntus en het [district] A̱sia,
10 en Fry̱gië en Pamfy̱lië, Egy̱pte en de streken van Li̱bië, dat bij Cyre̱ne ligt, en de hier tijdelijk verblijvende mensen uit Ro̱me, zowel joden als proselieten,
11 Kretenzers en Arabieren, wij horen hen in onze talen over de grote daden van God spreken.”
12 Ja, zij waren allen verbaasd en verkeerden in verlegenheid en zeiden tot elkaar: „Wat heeft dit toch te betekenen?”
13 Anderen echter bespotten hen en zeiden voorts: „Zij zijn vol zoete wijn.”
14 Maar Pe̱trus stond op met de elf en verhief zijn stem en sprak hen aldus toe: „Mannen van Jude̱a en al GIJ inwoners van Jeru̱zalem, dit zij U bekend en leent het oor aan mijn woorden.
15 Deze [mensen] zijn in werkelijkheid niet dronken, zoals GIJ veronderstelt, want het is het derde uur van de dag.
16 Integendeel, dit is wat door bemiddeling van de profeet Jo̱ël werd gezegd:
17 ’„En in de laatste dagen”, zegt God, „zal ik wat van mijn geest uitstorten op alle soorten van vlees, en UW zonen en UW dochters zullen profeteren en UW jonge mannen zullen visioenen zien en UW oude mannen zullen dromen dromen;
18 en zelfs op mijn slaven en op mijn slavinnen wil ik in die dagen wat van mijn geest uitstorten, en zij zullen profeteren.
19 En ik wil wonderen geven in de hemel boven en tekenen op de aarde beneden, bloed en vuur en rooknevel;
20 de zon zal in duisternis worden veranderd en de maan in bloed voordat de grote en doorluchtige dag van Jehovah gekomen zal zijn.
21 En een ieder die de naam van Jehovah aanroept, zal gered worden.”’
22 Mannen van I̱sraël, hoort deze woorden: Jezus de Nazarener, een man die door God in het openbaar aan U is getoond door middel van krachtige werken en wonderen en tekenen, welke God door bemiddeling van hem in UW midden heeft gedaan, zoals GIJ zelf weet,
23 deze [man], die volgens het vastgestelde raadsbesluit en de voorkennis van God is overgeleverd, hebt GIJ door de hand van wetteloze mensen aan een paal geslagen en om het leven gebracht.
24 Maar God heeft hem opgewekt door de smarten van de dood te ontbinden, want het was niet mogelijk dat hij daardoor blijvend werd vastgehouden.
25 Da̱vid zegt namelijk met betrekking tot hem: ’Ik had Jehovah voortdurend voor mijn ogen, want hij is aan mijn rechterhand, opdat ik nimmer zou wankelen.
26 Daarom werd mijn hart vrolijk en verheugde mijn tong zich zeer. Bovendien zal zelfs mijn vlees in hoop verblijven,
27 want gij zult mijn ziel in Ha̱des niet verlaten, noch zult gij toelaten dat hij die jegens u loyaal is, het verderf ziet.
28 Gij hebt mij de wegen des levens bekendgemaakt, gij zult mij met vrolijkheid vervullen met uw aangezicht.’
29 Mannen, broeders, het is toegestaan met vrijmoedigheid van spreken betreffende het familiehoofd Da̱vid tot U te zeggen dat hij zowel overleden als begraven is, en zijn graf is bij ons tot op deze dag.
30 Welnu, omdat hij een profeet was en wist dat God hem met een eed had gezworen dat hij een uit de vrucht van zijn lendenen op zijn troon zou doen zitten,
31 voorzag hij en sprak hij over de opstanding van de Christus, dat hij niet werd verlaten in Ha̱des en dat zijn vlees het verderf niet heeft gezien.
32 Deze Jezus is door God opgewekt, van welk feit wij allen getuigen zijn.
33 Daarom heeft hij, daar hij tot Gods rechterhand werd verhoogd en de beloofde heilige geest van de Vader heeft ontvangen, dit uitgestort wat GIJ ziet en hoort.
34 Da̱vid immers is niet naar de hemelen opgestegen, maar hij zegt zelf: ’Jehovah heeft tot mijn Heer gezegd: „Zit aan mijn rechterhand,
35 totdat ik uw vijanden tot een voetbank voor uw voeten stel.”’
36 Laat daarom het gehele huis van I̱sraël met volle zekerheid weten, dat God deze Jezus, die GIJ aan een paal hebt gehangen, zowel tot Heer als tot Christus heeft gemaakt.”
37 Toen zij nu dit hoorden, werden zij diep in hun hart getroffen, en zij zeiden tot Pe̱trus en de overige apostelen: „Mannen, broeders, wat moeten wij doen?”
38 Pe̱trus [zei] tot hen: „Hebt berouw, en laat een ieder van U worden gedoopt in de naam van Jezus Christus tot vergeving van UW zonden, en GIJ zult als vrije gave de heilige geest ontvangen.
39 Want U komt de belofte toe en UW kinderen en allen die ver weg zijn, zovelen als Jehovah, onze God, er tot zich zal roepen.”
40 En met nog vele andere woorden legde hij grondig getuigenis af en bleef hen vermanen en zei: „Wordt gered uit dit kromme geslacht.”
41 Zij dan die zijn woord van harte aanvaardden, werden gedoopt, en er werden op die dag ongeveer drieduizend zielen toegevoegd.
42 En zij bleven zich toeleggen op het onderwijs van de apostelen en het [met elkaar] delen, het nuttigen van maaltijden en gebeden.
43 Ja, iedere ziel werd door vrees overvallen, en er geschiedden voorts vele wonderen en tekenen door bemiddeling van de apostelen.
44 Allen die gelovigen werden, waren bij elkaar en hadden alle dingen gemeenschappelijk,
45 en zij verkochten voorts hun goederen en bezittingen en deelden de [opbrengst] aan allen uit, naar ieders behoefte.
46 En dag aan dag waren zij voortdurend eensgezind in de tempel aanwezig, en zij nuttigden hun maaltijden in particuliere huizen en gebruikten het voedsel met grote verheuging en oprechtheid van hart,
47 en zij loofden God en stonden bij het gehele volk in de gunst. Terzelfder tijd bleef Jehovah dagelijks degenen die gered werden, aan hen toevoegen.
handelingen 3
3 Pe̱trus en Joha̱nnes nu gingen op naar de tempel voor het uur van gebed, het negende uur,
2 en er werd een zekere man aangedragen die van de schoot van zijn moeder af kreupel was, en dagelijks zetten zij hem bij de tempeldeur die de Schone werd genoemd neer om gaven van barmhartigheid te vragen van hen die de tempel binnengingen.
3 Toen hij Pe̱trus en Joha̱nnes gewaar werd, die juist de tempel wilden binnengaan, verzocht hij voorts of hij gaven van barmhartigheid mocht ontvangen.
4 Maar Pe̱trus, evenals Joha̱nnes, zag hem strak aan en zei: „Kijk ons eens aan.”
5 Derhalve vestigde hij zijn aandacht op hen, in de verwachting iets van hen te krijgen.
6 Doch Pe̱trus zei: „Zilver en goud bezit ik niet, maar wat ik wél heb, geef ik u: In de naam van Jezus Christus de Nazarener, loop!”
7 Toen pakte hij hem bij de rechterhand en richtte hem op. Ogenblikkelijk werden zijn voetzolen en de beenderen van zijn enkels stevig,
8 en met een sprong stond hij overeind en ging lopen, en al lopend en springend ging hij met hen de tempel binnen, terwijl hij God loofde.
9 En het gehele volk zag hoe hij liep en God loofde.
10 Bovendien herkenden zij hem toen als de man die gewoonlijk voor gaven van barmhartigheid aan de Schone Poort van de tempel zat, en zij werden met verbazing en verrukking vervuld over hetgeen met hem gebeurd was.
11 Terwijl de man zich nu aan Pe̱trus en Joha̱nnes vastklampte, liep al het volk, dat buiten zichzelf was van verbazing, rondom hen te hoop in de zogenoemde zuilengang van Sa̱lomo.
12 Toen Pe̱trus dit zag, zei hij tot het volk: „Mannen van I̱sraël, waarom verwondert GIJ U hierover, of waarom staart GIJ ons aan alsof wij hem door eigen kracht of godvruchtige toewijding hebben doen lopen?
13 De God van A̱braham en van I̱saäk en van Ja̱kob, de God van onze voorvaders, heeft zijn Knecht, Jezus, verheerlijkt, die GÍJ́ hebt overgeleverd en voor het aangezicht van Pila̱tus hebt verloochend, ofschoon deze besloten had hem vrij te laten.
14 Ja, GIJ hebt die heilige en rechtvaardige verloochend, en GIJ hebt gevraagd dat U een man, een moordenaar, geschonken zou worden;
15 de Voornaamste Bewerker van het leven daarentegen hebt GIJ gedood. Maar God heeft hem uit de doden opgewekt, van welk feit wij getuigen zijn.
16 Daarom heeft zijn naam, door [ons] geloof in zijn naam, deze man, die GIJ ziet en kent, sterk gemaakt, en het geloof dat door bemiddeling van hem is, heeft de man deze volledige gezondheid geschonken ten aanschouwen van U allen.
17 En nu, broeders, ik weet dat GIJ in onwetendheid hebt gehandeld, evenals UW regeerders.
18 Maar op deze wijze heeft God datgene wat hij tevoren bij monde van alle profeten had aangekondigd, dat zijn Christus zou lijden, in vervulling doen gaan.
19 Hebt daarom berouw en keert U om, opdat UW zonden worden uitgewist, opdat er tijden van verkwikking mogen komen van de persoon van Jehovah
20 en hij de voor U bestemde Christus moge uitzenden, Jezus,
21 die weliswaar in de hemel zelf moet verblijven tot de tijden van het herstel van alle dingen, waarover God bij monde van zijn heilige profeten van oudsher heeft gesproken.
22 In feite heeft Mo̱zes gezegd: ’Jehovah God zal uit het midden van UW broeders een profeet voor U verwekken gelijk mij. Naar hem moet GIJ luisteren overeenkomstig alles wat hij tot U spreekt.
23 Ja, elke ziel die niet naar die Profeet luistert, zal volledig worden verdelgd uit het midden van het volk.’
24 En alle profeten trouwens, van Sa̱muël af en die daarna zijn gevolgd, zovelen als er hebben gesproken, hebben deze dagen ook duidelijk bekendgemaakt.
25 GIJ zijt de zonen van de profeten en van het verbond dat God met UW voorvaders is aangegaan, toen hij tot A̱braham zei: ’En in uw zaad zullen alle families van de aarde gezegend worden.’
26 God heeft zijn Knecht, na hem verwekt te hebben, het eerst tot U gezonden om U te zegenen door een ieder van U van UW goddeloze daden af te keren.”
handelingen 4
4 Terwijl de [twee] nu tot het volk spraken, kwamen de overpriesters en de tempelhoofdman en de Sadduceeën op hen af,
2 geërgerd omdat zij het volk onderwezen en de opstanding uit de doden in het geval van Jezus duidelijk verkondigden;
3 en zij sloegen de hand aan hen en stelden hen in verzekerde bewaring tot de volgende dag, omdat het al avond was.
4 Velen echter van hen die naar de toespraak hadden geluisterd, geloofden, en het getal der mannen steeg tot ongeveer vijfduizend.
5 De volgende dag werd er in Jeru̱zalem een vergadering gehouden van hun regeerders en oudere mannen en schriftgeleerden
6 (ook A̱nnas, de overpriester, en Ka̱jafas en Joha̱nnes en Alexa̱nder en allen die tot de familie van de overpriester behoorden),
7 en zij stelden hen in hun midden en gingen informeren: „Door welke kracht of in wiens naam hebt GIJ dit gedaan?”
8 Toen zei Pe̱trus, vervuld met heilige geest, tot hen: „Regeerders van het volk en oudere mannen,
9 indien wij vandaag op grond van een goede daad aan een ziekelijk mens bewezen, erover worden ondervraagd door wie hij beter is gemaakt,
10 dan zij het U allen en het gehele volk van I̱sraël bekend dat in de naam van Jezus Christus, de Nazarener, die GIJ aan een paal hebt gehangen, maar die door God uit de doden is opgewekt, ja, door hem deze man hier gezond voor U staat.
11 Dit is ’de steen die door U, bouwlieden, werd behandeld alsof hij van geen belang was, die het hoofd van de hoek is geworden’.
12 Bovendien is er in niemand anders redding, want er is onder de hemel geen andere naam die onder de mensen is gegeven waardoor wij gered moeten worden.”
13 Toen zij nu zagen hoe vrijuit Pe̱trus en Joha̱nnes spraken en bemerkten dat zij ongeletterde en gewone mensen waren, verwonderden zij zich. En zij gingen hen herkennen als [personen] die met Jezus waren geweest;
14 en daar zij de mens die genezen was, bij hen zagen staan, konden zij er niets tegen inbrengen.
15 Zij geboden hun daarom de Sanhedrin-zaal te verlaten, waarna zij overleg met elkaar pleegden
16 en zeiden: „Wat moeten wij met deze mensen doen? Want er is door bemiddeling van hen inderdaad een opmerkenswaardig teken geschied, dat openbaar is aan alle inwoners van Jeru̱zalem, en wij kunnen het niet ontkennen.
17 Maar laten wij, opdat het niet nog verder onder het volk wordt verbreid, hun met dreigementen zeggen tot geen enkel mens meer op basis van deze naam te spreken.”
18 Daarop riepen zij hen en gelastten hun nergens meer iets te zeggen of te onderwijzen op basis van de naam van Jezus.
19 Pe̱trus en Joha̱nnes gaven hun echter ten antwoord: „Oordeelt zelf of het in Gods ogen rechtvaardig is meer naar U te luisteren dan naar God.
20 Maar wat ons betreft, wij kunnen niet ophouden te spreken over de dingen die wij gezien en gehoord hebben.”
21 Nadat zij hun dan nog meer dreigementen hadden toegevoegd, lieten zij hen vrij, daar zij geen enkele grond konden vinden om hen te straffen, en ter wille van het volk, omdat zij allen God verheerlijkten om hetgeen er gebeurd was,
22 want de mens aan wie dit teken van gezondmaking was geschied, was meer dan veertig jaar oud.
23 Nadat zij waren vrijgelaten, gingen zij naar hun eigen mensen en berichtten wat de overpriesters en de oudere mannen allemaal tot hen hadden gezegd.
24 Toen zij dit hoorden, verhieven zij eensgezind hun stem tot God en zeiden: „Soevereine Heer, gij zijt Degene die de hemel en de aarde en de zee en al wat daarin is, hebt gemaakt,
25 en die door middel van heilige geest bij monde van onze voorvader Da̱vid, uw knecht, hebt gezegd: ’Waarom zijn natiën in tumult geraakt en hebben volken op ijdele dingen gezonnen?
26 De koningen der aarde hebben zich opgesteld en de regeerders hebben zich als één [blok] aaneengesloten tegen Jehovah en tegen zijn gezalfde.’
27 Zo ook waren in deze stad zowel Hero̱des als Po̱ntius Pila̱tus, te zamen met [mensen der] natiën en met volken van I̱sraël, in werkelijkheid vergaderd tegen uw heilige knecht Jezus, die gij hebt gezalfd,
28 om alles te doen wat uw hand en raad van tevoren had bepaald dat zou geschieden.
29 Nu dan, Jehovah, schenk aandacht aan hun bedreigingen, en geef uw slaven dat zij met alle vrijmoedigheid uw woord blijven spreken,
30 terwijl gij uw hand uitstrekt tot gezondmaking en terwijl er tekenen en wonderen geschieden door middel van de naam van uw heilige knecht Jezus.”
31 En na het opzenden van hun smekingen schudde de plaats waar zij vergaderd waren, en zij werden allen zonder uitzondering met de heilige geest vervuld en spraken het woord van God met vrijmoedigheid.
32 Bovendien was de menigte van hen die gelovigen waren geworden, één van hart en ziel, en zelfs niet één zei dat iets van zijn bezittingen zijn eigendom was, maar zij hadden alle dingen gemeenschappelijk.
33 Ook bleven de apostelen met grote kracht het getuigenis betreffende de opstanding van de Heer Jezus geven, en een grote mate van onverdiende goedheid rustte op hen allen.
34 Ja, er was geen enkele behoeftige onder hen, want allen die landerijen of huizen bezaten, verkochten deze en brachten de opbrengst van het verkochte mee
35 en legden die aan de voeten van de apostelen neer. Vervolgens werd dan aan een ieder [daarvan] uitgedeeld naar zijn behoefte.
36 Zo bezat Jo̱zef, die van de apostelen de bijnaam Ba̱rnabas had gekregen — hetgeen vertaald betekent: Zoon van vertroosting — een leviet, van geboorte uit Cy̱prus,
37 een stuk land, dat hij verkocht en waarvan hij het geld meebracht en aan de voeten van de apostelen neerlegde.
handelingen 5
5 Een zekere man echter, met name Anani̱as, verkocht te zamen met zijn vrouw Saffi̱ra een eigendom
2 en hield, met medeweten van zijn vrouw, in het geheim iets van de prijs achter en bracht slechts een gedeelte en legde het aan de voeten van de apostelen neer.
3 Maar Pe̱trus zei: „Anani̱as, waarom heeft Sa̱tan u verstout de heilige geest te bedriegen en in het geheim iets van de prijs van het veld achter te houden?
4 Bleef het niet van u zolang het [in uw bezit] bleef, en stond ook nadat het was verkocht, [de opbrengst] niet onder uw beheer? Waarom hebt gij u een daad als deze in uw hart voorgenomen? Gij hebt niet mensen bedrogen, maar God.”
5 Bij het horen van deze woorden viel Anani̱as neer en blies de laatste adem uit. En er kwam grote vrees over allen die ervan hoorden.
6 De jongere mannen stonden echter op, wikkelden hem in doeken en droegen hem naar buiten en begroeven hem.
7 Nu kwam na een tussenpoos van ongeveer drie uur zijn vrouw binnen, niet wetend wat er was gebeurd.
8 Pe̱trus zei tot haar: „Zeg mij, hebt GIJ [beiden] het veld voor zoveel verkocht?” Zij zei: „Ja, voor zoveel.”
9 Daarom [zei] Pe̱trus tot haar: „Waarom zijt GIJ [beiden] overeengekomen de geest van Jehovah op de proef te stellen? Zie! De voeten van hen die uw man hebben begraven, zijn aan de deur, en zij zullen u uitdragen.”
10 Ogenblikkelijk viel zij aan zijn voeten neer en blies de laatste adem uit. Toen de jonge mannen binnenkwamen, vonden zij haar dood, en zij droegen haar naar buiten en begroeven haar naast haar man.
11 Dientengevolge kwam er grote vrees over de gehele gemeente en over allen die omtrent deze dingen hoorden.
12 Voorts bleven er door de handen van de apostelen vele tekenen en wonderen onder het volk geschieden; en zij waren allen eensgezind [bijeen] in Sa̱lomo’s zuilengang.
13 Weliswaar had niet een van de anderen de moed zich bij hen aan te sluiten; niettemin achtte het volk hen hoog.
14 Wat meer zegt, er bleven gelovigen in de Heer toegevoegd worden, menigten van zowel mannen als vrouwen,
15 zodat men de zieken zelfs op de brede straten bracht en hen daar op kleine bedden en draagbedden neerlegde, opdat als Pe̱trus voorbijging, tenminste zijn schaduw op iemand van hen zou vallen.
16 Ook uit de steden rondom Jeru̱zalem bleef de menigte samenstromen en bracht zieken mee en mensen die door onreine geesten gekweld werden, en die werden allen zonder uitzondering genezen.
17 Maar de hogepriester en allen die met hem waren, de destijds bestaande sekte der Sadduceeën, stonden op en werden met jaloezie vervuld,
18 en zij sloegen de hand aan de apostelen en zetten hen in de openbare plaats van hechtenis.
19 Doch in de nacht opende Jehovah’s engel de deuren van de gevangenis, bracht hen naar buiten en zei:
20 „Gaat heen, stelt U op in de tempel en blijft tot het volk alle woorden omtrent dit leven spreken.”
21 Nadat zij dit hadden gehoord, traden zij bij het aanbreken van de dag de tempel binnen en gingen er onderwijzen. Toen nu de hogepriester met de zijnen was aangekomen, riepen zij het Sa̱nhedrin bijeen en de gehele vergadering van oudere mannen van de zonen van I̱sraël, en zij zonden [beambten] naar de gevangenis om hen te halen.
22 Maar toen de beambten daar kwamen, vonden zij hen niet in de gevangenis. Zij keerden daarom terug en brachten verslag uit,
23 en zeiden: „Wij vonden de gevangenis met alle veiligheidsvoorzieningen op slot en de wachtposten bij de deuren staan, maar toen wij opendeden, troffen wij niemand binnen aan.”
24 Toen nu zowel de tempelhoofdman als de overpriesters deze woorden hoorden, geraakten zij in verlegenheid over deze zaken [en vroegen zich af] waar dit toch wel op zou uitlopen.
25 Maar iemand kwam hun berichten: „Ziet! De mannen die GIJ in de gevangenis hebt gezet, staan in de tempel het volk te onderwijzen.”
26 Toen ging de hoofdman met zijn beambten hen halen, maar zonder geweld, want zij waren bevreesd door het volk gestenigd te worden.
27 Zij haalden hen dan en stelden hen in de Sanhedrin-zaal. En de hogepriester ondervroeg hen
28 en zei: „Wij hebben U uitdrukkelijk bevolen niet door te gaan met onderwijzen op basis van deze naam, en ziet! nochtans hebt GIJ Jeru̱zalem met UW leer vervuld, en GIJ zijt vastbesloten het bloed van deze mens over ons te brengen.”
29 Pe̱trus en de [andere] apostelen gaven ten antwoord: „Wij moeten God als regeerder meer gehoorzamen dan mensen.
30 De God van onze voorvaders heeft Jezus opgewekt, die GIJ om het leven hebt gebracht door hem aan een paal te hangen.
31 Hem heeft God als Voornaamste Gevolmachtigde en Redder tot zijn rechterhand verhoogd, om I̱sraël [de gelegenheid tot] berouw en vergeving van zonden te geven.
32 En wij zijn getuigen van deze zaken, evenals de heilige geest, die God heeft gegeven aan hen die hem als regeerder gehoorzamen.”
33 Toen zij dit hoorden, voelden zij zich diepgegriefd en wilden hen om het leven brengen.
34 Maar er stond iemand in het Sa̱nhedrin op, een Farizeeër genaamd Gama̱liël, een leraar der Wet, die bij het gehele volk in aanzien stond, en hij gebood de mannen een ogenblik naar buiten te brengen.
35 En hij zei tot hen: „Mannen van I̱sraël, schenkt aandacht aan UZELF met betrekking tot wat GIJ van plan zijt met deze mensen te doen.
36 Vóór deze dagen bijvoorbeeld stond The̱u̱das op, die beweerde dat hij iemand van betekenis was, en een aantal mannen, ongeveer vierhonderd, sloten zich bij zijn partij aan. Maar hij werd om het leven gebracht, en allen die hem gehoorzaamden, werden verstrooid en zijn tot niets geworden.
37 Na hem stond Ju̱das de Galileeër op, in de dagen der inschrijving, en hij trok volk achter zich. En toch is die man omgekomen, en allen die hem gehoorzaamden, werden verstrooid.
38 En onder de huidige omstandigheden zeg ik U daarom: Laat U niet in met deze mensen, maar laat hen begaan (want indien dit plan of dit werk uit mensen is, zal het te gronde worden gericht;
39 maar indien het uit God is, zult GIJ hen niet te gronde kunnen richten); anders zou misschien blijken dat GIJ in werkelijkheid tegen God strijdt.”
40 Toen gaven zij hem gehoor, en zij riepen de apostelen, geselden hen en gaven hun het bevel niet meer op basis van Jezus’ naam te spreken en lieten hen gaan.
41 Zij dan gingen van het Sa̱nhedrin vandaan, verheugd dat zij waardig gerekend waren ten behoeve van zijn naam oneer te lijden.
42 En zij bleven zonder ophouden elke dag in de tempel en van huis tot huis onderwijzen en het goede nieuws over de Christus, Jezus, bekendmaken.
handelingen 6
6 In die dagen nu, toen [het aantal] discipelen steeds toenam, begonnen de Griekssprekende joden tegen de Hebreeuwssprekende joden te murmureren, omdat hun weduwen bij de dagelijkse [voedsel]verdeling over het hoofd werden gezien.
2 De twaalf riepen daarom de menigte der discipelen bij zich en zeiden: „Wij trekken ons niet graag van het woord Gods terug ten einde [voedsel] over tafels te verdelen.
3 Ziet daarom voor UZELF uit, broeders, naar zeven goed bekendstaande mannen uit UW midden, vol van geest en wijsheid, opdat wij hen over deze noodzakelijke aangelegenheid kunnen aanstellen;
4 wij daarentegen zullen ons aan gebed en aan de bediening van het woord wijden.”
5 En het gesprokene vond instemming bij de gehele menigte, en zij kozen Ste̱fanus, een man vol geloof en heilige geest, en Fili̱ppus en Pro̱chorus en Nika̱nor en Ti̱mon en Pa̱rmenas en Nikola̱üs, een proseliet uit Antiochi̱ë;
6 en zij stelden hen voor de apostelen, die, na gebeden te hebben, hun de handen oplegden.
7 Zo bleef het woord van God groeien, en het aantal discipelen in Jeru̱zalem bleef sterk toenemen, en een grote schare priesters werd het geloof gehoorzaam.
8 Ste̱fanus nu, vol van gunst en kracht, verrichtte grote wonderen en tekenen onder het volk.
9 Sommigen echter van hen die tot de zogenoemde Synagoge der Vrijgelatenen behoorden, en van de Cyreneeërs en Alexandrijnen en van hen die uit Cili̱cië en A̱sia waren, stonden op om met Ste̱fanus te redetwisten;
10 toch waren zij niet opgewassen tegen de wijsheid en de geest waarmee hij sprak.
11 Toen stookten zij heimelijk mannen op om te zeggen: „Wij hebben hem lasterlijke woorden tegen Mo̱zes en God horen spreken.”
12 En zij hitsten het volk en de oudere mannen en de schriftgeleerden op, en zij overvielen hem plotseling, maakten zich met geweld van hem meester en voerden hem naar het Sa̱nhedrin.
13 En zij lieten valse getuigen optreden, die zeiden: „Deze mens houdt niet op tegen deze heilige plaats en tegen de Wet te spreken.
14 Wij hebben hem bijvoorbeeld horen zeggen dat deze Jezus de Nazarener deze plaats zal afbreken en de gebruiken die Mo̱zes ons heeft overgeleverd, zal veranderen.”
15 En toen allen die in het Sa̱nhedrin zaten, met gespannen aandacht naar hem keken, zagen zij dat zijn aangezicht als het aangezicht van een engel was.
handelingen 7
7 Maar de hogepriester zei: „Zijn deze dingen waar?”
2 Hij zei: „Mannen, broeders en vaders, hoort. De God der heerlijkheid is aan onze voorvader A̱braham verschenen terwijl hij in Mesopota̱mië was, voordat hij zich in Ha̱ran vestigde,
3 en hij zei tot hem: ’Verlaat uw land en uw bloedverwanten en kom naar het land dat ik u zal tonen.’
4 Toen verliet hij het land der Chaldeeën en vestigde zich in Ha̱ran. En vandaar deed [God] hem, nadat zijn vader was gestorven, van woonplaats veranderen en naar dit land gaan, waarin GIJ nu woont.
5 Nochtans gaf hij hem geen enkel erfelijk bezit daarin, neen, nog geen voetbreed, maar hij beloofde het aan hem en zijn zaad na hem tot een bezitting te geven, hoewel hij nog geen kind had.
6 Bovendien kwam hetgeen God sprak hierop neer, dat zijn nakomelingen als inwonende vreemdelingen zouden verkeren in een vreemd land en dat [men] hen in slavernij zou brengen en [hen] zou kwellen, vierhonderd jaar lang.
7 ’En die natie welke zij als slaven zullen dienen, zal ik oordelen,’ zei God, ’en na deze dingen zullen zij uittrekken en op deze plaats heilige dienst voor mij verrichten.’
8 Hij gaf hem ook een verbond der besnijdenis; en zo werd hij de vader van I̱saäk en besneed hem op de achtste dag, en I̱saäk van Ja̱kob, en Ja̱kob van de twaalf familiehoofden.
9 En de familiehoofden werden jaloers op Jo̱zef en verkochten hem naar Egy̱pte. Maar God was met hem
10 en bevrijdde hem uit al zijn verdrukkingen en gaf hem gunst en wijsheid in de ogen van Farao, de koning van Egy̱pte. En hij stelde hem aan tot bestuurder over Egy̱pte en zijn gehele huis.
11 Maar er kwam een hongersnood over heel Egy̱pte en Ka̱naän, ja, een grote verdrukking; en onze voorvaders vonden geen voedingsmiddelen.
12 Maar Ja̱kob hoorde dat er in Egy̱pte levensmiddelen waren, en hij zond onze voorvaders voor de eerste keer daarheen.
13 En bij de tweede keer maakte Jo̱zef zich aan zijn broers bekend; en de familieafkomst van Jo̱zef werd aan Farao openbaar.
14 Derhalve liet Jo̱zef zijn vader Ja̱kob en al zijn bloedverwanten uit die plaats overkomen, ten getale van vijfenzeventig zielen.
15 Ja̱kob daalde af naar Egy̱pte. En hij overleed, evenals onze voorvaders,
16 en zij werden naar Si̱chem overgebracht en werden in het graf gelegd dat A̱braham voor een prijs in zilvergeld van de zonen van He̱mor te Si̱chem had gekocht.
17 Juist toen de tijd naderde voor [de vervulling van] de belofte die God openlijk aan A̱braham had bekendgemaakt, nam het volk [in aantal] toe en vermenigvuldigde zich in Egy̱pte,
18 totdat er een andere koning over Egy̱pte opstond, die van Jo̱zef niets af wist.
19 Deze wendde sluwe staatkunde aan tegen ons ras en dwong de vaders er onrechtmatig toe hun baby’s te vondeling te leggen, opdat zij niet in het leven behouden zouden worden.
20 In diezelfde tijd werd Mo̱zes geboren, en hij was goddelijk schoon. En hij werd drie maanden in het huis van [zijn] vader gezoogd.
21 Maar toen hij te vondeling werd gelegd, nam de dochter van Farao hem op en bracht hem als haar eigen zoon groot.
22 Dientengevolge werd Mo̱zes in alle wijsheid der Egyptenaren onderricht. Ja, hij was krachtig in zijn woorden en daden.
23 Toen nu de tijd van zijn veertigste jaar ten volle verstreken was, kwam het in zijn hart op inspectie te houden onder zijn broeders, de zonen van I̱sraël.
24 En toen hij iemand in het oog kreeg die onrechtvaardig werd behandeld, verdedigde hij hem en wreekte degene die werd mishandeld, door de Egyptenaar neer te slaan.
25 Hij veronderstelde dat zijn broeders zouden begrijpen dat God hun door zijn hand redding gaf, maar zij begrepen [het] niet.
26 En de volgende dag vertoonde hij zich aan hen terwijl zij aan het vechten waren, en hij trachtte de vrede tussen hen te herstellen door te zeggen: ’Mannen, GIJ zijt broeders. Waarom behandelt GIJ elkaar onrechtvaardig?’
27 Maar degene die zijn naaste onrechtvaardig behandelde, stootte hem van zich af en zei: ’Wie heeft u tot heerser en rechter over ons aangesteld?
28 Wilt gij mij soms op dezelfde wijze om het leven brengen als gij gisteren de Egyptenaar om het leven hebt gebracht?’
29 Op dit woord nam Mo̱zes de vlucht en werd een inwonende vreemdeling in het land Mi̱dian, waar hij vader werd van twee zonen.
30 En toen er veertig jaar ten volle verstreken waren, verscheen hem in de wildernis van de berg Si̱naï een engel in de vuurvlam van een doornbos.
31 Toen Mo̱zes dit nu zag, verwonderde hij zich over de aanblik. Maar toen hij ernaartoe ging om het te onderzoeken, kwam Jehovah’s stem:
32 ’Ik ben de God van uw voorvaders, de God van A̱braham en van I̱saäk en van Ja̱kob.’ Door beving bevangen, durfde Mo̱zes geen nader onderzoek in te stellen.
33 Jehovah zei tot hem: ’Doe de sandalen van uw voeten, want de plaats waarop gij staat, is heilige grond.
34 Ik heb de slechte behandeling van mijn volk, dat in Egy̱pte is, zeer zeker gezien, en ik heb hun zuchten gehoord, en ik ben neergedaald om hen te bevrijden. Nu dan, kom, ik zal u naar Egy̱pte zenden.’
35 Deze Mo̱zes, die zij hadden verloochend door te zeggen: ’Wie heeft u tot heerser en rechter aangesteld’, hem heeft God als heerser en ook als bevrijder gezonden door de hand van de engel die hem in het doornbos was verschenen.
36 Híȷ́ heeft hen uitgeleid na wonderen en tekenen te hebben gedaan in Egy̱pte en in de Rode Zee en in de wildernis, veertig jaar lang.
37 Dit is de Mo̱zes die tot de zonen van I̱sraël heeft gezegd: ’God zal uit het midden van UW broeders een profeet voor U verwekken gelijk mij.’
38 Deze is het die te midden van de gemeente in de wildernis was met de engel die tot hem sprak op de berg Si̱naï en met onze voorvaders, en hij ontving levende heilige uitspraken om ze U te geven.
39 Onze voorvaders weigerden hem gehoorzaam te worden, maar zij stootten hem van zich af en keerden in hun hart terug naar Egy̱pte,
40 door tot Aä̱ron te zeggen: ’Maak ons goden om voor ons uit te gaan. Want deze Mo̱zes, die ons uit het land Egy̱pte heeft geleid — wij weten niet wat er met hem is gebeurd.’
41 Zo maakten zij dan een kalf in die dagen en brachten een slachtoffer aan de afgod en gingen zich in de werken van hun handen verheugen.
42 Daarom keerde God zich af en gaf hen over om heilige dienst voor het heerleger van de hemel te verrichten, zoals geschreven staat in het boek der profeten: ’Hebt GIJ mij soms veertig jaar lang in de wildernis offerdieren en slachtoffers gebracht, o huis van I̱sraël?
43 GIJ hebt daarentegen de tent van Mo̱loch en de ster van de god Re̱fan opgenomen, de afbeeldingen die GIJ hebt gemaakt om die te aanbidden. Daarom zal ik U nog verder dan Ba̱bylon wegvoeren.’
44 Onze voorvaders hadden in de wildernis de tent der getuigenis, overeenkomstig het bevel dat hij had gegeven toen hij tot Mo̱zes sprak dat hij ze moest maken naar het model dat hij had gezien.
45 En onze voorvaders, die ze hebben overgenomen, hebben ze ook met Jo̱zua in het land gebracht dat in bezit was van de natiën, die God van voor het aangezicht van onze voorvaders heeft uitgedreven. Hier is ze gebleven tot de dagen van Da̱vid.
46 Hij vond gunst in Gods ogen en vroeg [het voorrecht te mogen hebben] de God van Ja̱kob een woonplaats te verschaffen.
47 Maar Sa̱lomo bouwde een huis voor hem.
48 Niettemin woont de Allerhoogste niet in huizen die met handen zijn gemaakt, zoals de profeet zegt:
49 ’De hemel is mijn troon, en de aarde is mijn voetbank. Wat voor een huis zult GIJ voor mij bouwen, zegt Jehovah, of wat is de plaats voor mijn rust?
50 Heeft niet mijn hand al deze dingen gemaakt?’
51 Hardnekkigen en onbesnedenen van hart en oren, GIJ weerstaat altijd de heilige geest; zoals UW voorvaders deden, doet ook GIJ.
52 Wie van de profeten zijn door UW voorvaders niet vervolgd? Ja, zij hebben hen gedood die van tevoren de komst van de Rechtvaardige aankondigden, wiens verraders en moordenaars GIJ nu zijt geworden,
53 GIJ nog wel die de Wet hebt ontvangen, zoals die door engelen werd overgebracht, maar ze niet hebt gehouden.”
54 Toen zij nu deze dingen hoorden, voelden zij zich tot in het diepst van hun hart gegriefd en zij gingen tegen hem knarsetanden.
55 Maar hij, vol van heilige geest, staarde naar de hemel en zag toen Gods heerlijkheid en Jezus staande aan Gods rechterhand,
56 en hij zei: „Ziet! Ik zie de hemelen geopend en de Zoon des mensen aan Gods rechterhand staan.”
57 Toen schreeuwden zij luidkeels en hielden de handen voor de oren en stormden als één man op hem af.
58 En na hem buiten de stad te hebben geworpen, gingen zij stenen naar hem gooien. En de getuigen legden hun bovenklederen neer aan de voeten van een jonge man die Sa̱u̱lus heette.
59 En zij bleven stenen naar Ste̱fanus gooien, terwijl hij een dringend verzoek deed en zei: „Heer Jezus, ontvang mijn geest.”
60 Toen viel hij op de knieën en riep met krachtige stem: „Jehovah, reken hun deze zonde niet aan.” En na dit te hebben gezegd, ontsliep hij.
handelingen 8
8 Wat Sa̱u̱lus betreft, hij hechtte zijn goedkeuring aan de moord op hem. Op die dag brak er een zware vervolging los tegen de gemeente die in Jeru̱zalem was; allen werden verstrooid over de streken van Jude̱a en Sama̱ria, uitgezonderd de apostelen.
2 Doch eerbiedige mannen droegen Ste̱fanus ten grave, en zij hielden een grote weeklacht over hem.
3 Sa̱u̱lus evenwel ging gewelddadig tegen de gemeente tekeer. Hij drong het ene huis na het andere binnen, sleepte zowel mannen als vrouwen naar buiten en leverde hen dan over aan de gevangenis.
4 Zij echter die verstrooid waren, gingen het land door en maakten het goede nieuws van het woord bekend.
5 Zo daalde Fili̱ppus af naar de stad Sama̱ria en ging hun de Christus prediken.
6 De scharen schonken eensgezind aandacht aan hetgeen door Fili̱ppus werd gezegd, terwijl zij luisterden en de tekenen aanschouwden die hij verrichtte.
7 Want er waren er velen die onreine geesten hadden, en deze gingen gewoonlijk luidkeels schreeuwend uit. Bovendien werden vele verlamden en kreupelen genezen.
8 Er ontstond derhalve zeer veel vreugde in die stad.
9 Nu was er in de stad een zekere man, Si̱mon genaamd, die voordien magische kunsten had beoefend en de natie van Sama̱ria in verbazing had gebracht, terwijl hij van zichzelf beweerde dat hij iemand van grote betekenis was.
10 En allen, van klein tot groot, gaven acht op hem en zeiden: „Deze man is de Kracht Gods, die Groot genoemd kan worden.”
11 Zij gaven dus acht op hem omdat hij hen reeds een geruime poos door zijn magische kunsten had verbaasd.
12 Maar toen zij Fili̱ppus geloofden, die het goede nieuws van het koninkrijk Gods en van de naam van Jezus Christus bekendmaakte, werden zij vervolgens gedoopt, zowel mannen als vrouwen.
13 Ook Si̱mon zelf werd een gelovige, en na gedoopt te zijn, bleef hij voortdurend bij Fili̱ppus; en hij stond verbaasd over de tekenen en grote krachtige werken die hij zag gebeuren.
14 Toen de apostelen in Jeru̱zalem vernamen dat Sama̱ria het woord van God had aangenomen, zonden zij Pe̱trus en Joha̱nnes naar hen toe;
15 en dezen daalden af en baden voor hen dat zij heilige geest mochten ontvangen.
16 Want die was nog op niemand van hen gevallen, doch zij waren alleen in de naam van de Heer Jezus gedoopt.
17 Toen legden zij hun de handen op en zij ontvingen voorts heilige geest.
18 Toen Si̱mon nu zag dat door middel van de handoplegging van de apostelen de geest werd gegeven, bood hij hun geld aan
19 en zei: „Geeft ook mij deze macht, opdat een ieder die ik de handen opleg, heilige geest ontvangt.”
20 Maar Pe̱trus zei tot hem: „Dat uw zilver met u verga, omdat gij hebt gedacht door middel van geld in het bezit te komen van de vrije gave Gods.
21 Gij hebt part noch deel aan deze zaak, want uw hart is niet recht in Gods ogen.
22 Heb daarom berouw over deze slechtheid van u, en smeek Jehovah dat de beraming van uw hart u, indien mogelijk, vergeven mag worden,
23 want ik zie dat gij een giftige gal en een band van onrechtvaardigheid zijt.”
24 Si̱mon gaf ten antwoord: „Smeekt gijlieden voor mij tot Jehovah, dat niets van wat GIJ hebt gezegd, mij moge overkomen.”
25 Toen zij dan het getuigenis grondig hadden gegeven en het woord van Jehovah hadden gesproken, keerden zij naar Jeru̱zalem terug, en zij gingen aan vele dorpen der Samaritanen het goede nieuws bekendmaken.
26 Maar Jehovah’s engel sprak tot Fili̱ppus en zei: „Sta op en ga naar het zuiden, naar de weg die van Jeru̱zalem naar Ga̱za afdaalt.” (Dit is een woestijnweg.)
27 Toen stond hij op en ging, en zie! een Ethiopische eunuch, een machthebber onder Canda̱ce, de koningin van de Ethiopiërs, en die over al haar schatten [gesteld] was. Hij was naar Jeru̱zalem gegaan om te aanbidden,
28 maar keerde nu terug en zat in zijn wagen, terwijl hij hardop de profeet Jesa̱ja las.
29 Toen zei de geest tot Fili̱ppus: „Ga erheen en voeg u bij deze wagen.”
30 Fili̱ppus liep hard naast [de wagen] en hoorde hem hardop de profeet Jesa̱ja lezen, en hij zei: „Weet gij eigenlijk wel wat gij leest?”
31 Hij zei: „Hoe zou ik dat toch ooit kunnen, tenzij iemand mij leidt?” En hij verzocht Fili̱ppus dringend in te stappen en bij hem te komen zitten.
32 Het gedeelte van de Schrift nu dat hij hardop las, was het volgende: „Als een schaap werd hij ter slachting geleid, en als een lam dat stom is voor zijn scheerder, zo doet hij zijn mond niet open.
33 Gedurende zijn vernedering werd het oordeel van hem weggenomen. Wie zal de bijzonderheden van zijn geslacht vertellen? Want zijn leven wordt van de aarde weggenomen.”
34 De eunuch antwoordde en zei tot Fili̱ppus: „Ik smeek u: Over wie zegt de profeet dit? Over zichzelf of over iemand anders?”
35 Fili̱ppus opende zijn mond, en te beginnen bij deze schrift[plaats] maakte hij hem het goede nieuws omtrent Jezus bekend.
36 Terwijl zij nu voortgingen op de weg, kwamen zij aan een zeker water, en de eunuch zei: „Zie! Hier is water, wat belet mij gedoopt te worden?”
37 ——
38 Toen gebood hij de wagen te doen stilhouden, en beiden, zowel Fili̱ppus als de eunuch, daalden af in het water, en hij doopte hem.
39 Toen zij uit het water omhooggekomen waren, voerde Jehovah’s geest Fili̱ppus vlug weg, en de eunuch zag hem niet meer, want hij vervolgde zijn weg met blijdschap.
40 Fili̱ppus echter werd aangetroffen in A̱sdod, en hij trok het gebied door en bleef aan alle steden het goede nieuws bekendmaken totdat hij te Cesare̱a kwam.
handelingen 9
9 Maar Sa̱u̱lus, die nog steeds dreiging en moord ademde tegen de discipelen van de Heer, ging naar de hogepriester
2 en vroeg hem brieven voor de synagogen in Dama̱skus, om allen die tot De Weg behoorden [en] die hij er vond, zowel mannen als vrouwen, geboeid naar Jeru̱zalem te brengen.
3 Toen hij nu op zijn reis Dama̱skus naderde, flitste er plotseling een licht uit de hemel om hem heen,
4 en hij viel op de grond en hoorde een stem, die tot hem zei: „Saul, Saul, waarom vervolgt gij mij?”
5 Hij zei: „Wie zijt gij, Heer?” Hij zei: „Ik ben Jezus, die gij vervolgt.
6 Maar sta op en ga de stad binnen, en u zal worden gezegd wat gij moet doen.”
7 De mannen nu die met hem reisden, stonden sprakeloos, daar zij wel het geluid van een stem hoorden, maar niemand zagen.
8 Sa̱u̱lus stond echter van de grond op, en hoewel zijn ogen open waren, zag hij niets. Zij leidden hem dus bij de hand en brachten hem Dama̱skus binnen.
9 En drie dagen lang zag hij niets en at of dronk hij niet.
10 Nu was er in Dama̱skus een zekere discipel genaamd Anani̱as, en de Heer zei tot hem in een visioen: „Anani̱as!” Hij zei: „Hier ben ik, Heer.”
11 De Heer zei tot hem: „Sta op, ga naar de straat die de Rechte wordt genoemd en zoek in het huis van Ju̱das naar een man genaamd Sa̱u̱lus, uit Ta̱rsus. Want zie! hij is in gebed,
12 en hij heeft in een visioen gezien hoe een man genaamd Anani̱as binnenkwam en de handen op hem legde opdat hij het gezicht zou terugkrijgen.”
13 Maar Anani̱as antwoordde: „Heer, ik heb van velen over deze man gehoord, hoeveel schadelijke dingen hij uw heiligen in Jeru̱zalem heeft aangedaan.
14 En hier heeft hij volmacht van de overpriesters om allen die uw naam aanroepen, in boeien te slaan.”
15 Doch de Heer zei tot hem: „Ga heen, want deze man is mij een uitverkoren vat om mijn naam uit te dragen zowel tot de natiën als tot koningen en de zonen van I̱sraël.
16 Want ik zal hem duidelijk laten zien hoeveel hij om mijn naam moet lijden.”
17 Anani̱as ging derhalve heen en trad het huis binnen, en hij legde de handen op hem en zei: „Saul, broeder, de Heer, de Jezus die u is verschenen op de weg waarlangs gij zijt gekomen, heeft mij uitgezonden opdat gij het gezicht moogt terugkrijgen en met heilige geest vervuld moogt worden.”
18 En onmiddellijk viel er van zijn ogen wat op schubben geleek, en hij kreeg het gezicht terug; en hij stond op en werd gedoopt,
19 en hij nam voedsel tot zich en werd versterkt. Gedurende enige dagen bleef hij bij de discipelen in Dama̱skus,
20 en onmiddellijk ging hij in de synagogen Jezus prediken, dat Deze de Zoon van God is.
21 Maar allen die hem hoorden, verbaasden zich en zeiden: „Is dit niet de man die in Jeru̱zalem verwoesting aanrichtte onder degenen die deze naam aanroepen, en die met datzelfde doel hierheen was gekomen, opdat hij hen geboeid naar de overpriesters zou kunnen voeren?”
22 Maar Sa̱u̱lus bleef steeds meer kracht verwerven en bracht de joden die in Dama̱skus woonden in verwarring, daar hij op logische wijze bewees dat deze de Christus is.
23 Toen er nu heel wat dagen ten einde liepen, beraadslaagden de joden te zamen om hem om het leven te brengen.
24 Maar hun complot tegen hem werd aan Sa̱u̱lus bekend. Doch ook de poorten bewaakten zij dag en nacht zorgvuldig, ten einde hem om het leven te brengen.
25 Daarom namen zijn discipelen hem en lieten hem ’s nachts door een opening in de muur naar beneden zakken, door hem in een mand neer te laten.
26 In Jeru̱zalem aangekomen, deed hij pogingen zich bij de discipelen aan te sluiten, maar zij waren allen bevreesd voor hem, omdat zij niet geloofden dat hij een discipel was.
27 Ba̱rnabas kwam hem daarom te hulp en bracht hem bij de apostelen, en hij vertelde hun uitvoerig hoe hij onderweg de Heer had gezien en dat hij tot hem had gesproken, en hoe hij in Dama̱skus vrijmoedig in de naam van Jezus had gesproken.
28 En hij bleef bij hen, terwijl hij in- en uitging te Jeru̱zalem en vrijmoedig in de naam van de Heer sprak;
29 en hij sprak en redetwistte met de Griekssprekende joden. Dezen deden echter pogingen hem om het leven te brengen.
30 Toen de broeders dit te weten kwamen, brachten zij hem naar Cesare̱a en zonden hem weg naar Ta̱rsus.
31 Toen trad er voor de gemeente in heel Jude̱a en Galile̱a en Sama̱ria werkelijk een periode van vrede in en werd ze opgebouwd; en daar ze in de vrees van Jehovah en in de vertroosting van de heilige geest wandelde, bleef ze [in aantal] toenemen.
32 Terwijl Pe̱trus nu alle [streken] doortrok, kwam hij ook bij de heiligen die in Ly̱dda woonden.
33 Daar trof hij een zeker mens genaamd Ene̱as aan, die reeds acht jaar plat op zijn draagbed lag, daar hij verlamd was.
34 En Pe̱trus zei tot hem: „Ene̱as, Jezus Christus maakt u gezond. Sta op en maak uw bed op.” En onmiddellijk stond hij op.
35 En alle inwoners van Ly̱dda en de [vlakte van] Sa̱ron zagen hem, en zij keerden zich tot de Heer.
36 Doch in Jo̱ppe was een zekere discipelin genaamd Tabi̱tha, hetgeen vertaald Do̱rkas betekent. Zij was overvloedig in goede daden en gaven van barmhartigheid die zij schonk.
37 Juist in die dagen echter werd zij ziek en stierf. Daarom waste men haar en legde haar in een bovenvertrek.
38 Daar nu Ly̱dda dicht bij Jo̱ppe lag, zonden de discipelen, toen zij hoorden dat Pe̱trus in die stad was, twee mannen naar hem toe met het dringende verzoek: „Aarzel alstublieft niet naar ons toe te komen.”
39 Toen stond Pe̱trus op en ging met hen mee. En zodra hij aankwam, brachten zij hem in het bovenvertrek; en alle weduwen kwamen wenend bij hem staan en toonden vele onder- en bovenklederen, die Do̱rkas gemaakt had toen zij nog bij hen was.
40 Maar Pe̱trus liet iedereen naar buiten gaan, knielde neer en bad, en zich naar het lichaam kerend, zei hij: „Tabi̱tha, sta op!” Zij opende haar ogen, en toen zij Pe̱trus gewaar werd, ging zij overeind zitten.
41 Hij reikte haar de hand en richtte haar op, en hij riep de heiligen en de weduwen en stelde haar levend voor hen.
42 Dit werd in heel Jo̱ppe bekend en velen werden gelovigen in de Heer.
43 Nog heel wat dagen bleef hij in Jo̱ppe bij een zekere Si̱mon, een leerlooier.
handelingen 10
10 In Cesare̱a nu was een zekere man genaamd Corne̱lius, een legeroverste van de Italiaanse afdeling, zoals deze werd genoemd,
2 een godvruchtig man en iemand die met zijn gehele huisgezin God vreesde, en hij schonk vele gaven van barmhartigheid aan het volk en zond voortdurend smekingen tot God op.
3 Zo omstreeks het negende uur van de dag zag hij duidelijk in een visioen een engel van God bij zich binnenkomen, die tot hem zei: „Corne̱lius!”
4 De man staarde hem aan en zei, door vrees aangegrepen: „Wat is er, Heer?” Hij zei tot hem: „Uw gebeden en gaven van barmhartigheid zijn opgestegen als een gedachtenis voor het aangezicht van God.
5 Zend nu daarom mannen naar Jo̱ppe en ontbied een zekere Si̱mon, die de bijnaam Pe̱trus draagt.
6 Deze verblijft als gast bij een zekere Si̱mon, een leerlooier, die een huis aan de zee heeft.”
7 Zodra de engel die tot hem sprak, was weggegaan, riep hij twee van zijn huisknechten en een godvruchtig soldaat uit degenen die voortdurend bij hem waren,
8 en hij verhaalde hun alles en zond hen naar Jo̱ppe.
9 De volgende dag, terwijl dezen hun reis vervolgden en de stad naderden, ging Pe̱trus omstreeks het zesde uur het dak op om te bidden.
10 Maar hij werd zeer hongerig en wilde eten. Terwijl men [iets] bereidde, geraakte hij in trance,
11 en hij zag de hemel geopend en een soort vat neerdalen gelijk een groot linnen laken dat aan de vier uiteinden op de aarde werd neergelaten;
12 en daarin bevonden zich allerlei viervoetige en kruipende dieren der aarde en vogels des hemels.
13 En er kwam een stem tot hem: „Sta op, Pe̱trus, slacht en eet!”
14 Maar Pe̱trus zei: „In geen geval, Heer, want nog nooit heb ik iets gegeten wat verontreinigd en onrein was.”
15 En de stem [sprak] wederom tot hem, voor de tweede maal: „De dingen die God heeft gereinigd, moogt gij niet langer verontreinigd noemen.”
16 Dit gebeurde een derde maal, en onmiddellijk werd het vat in de hemel opgenomen.
17 Terwijl nu Pe̱trus bij zichzelf in grote verlegenheid verkeerde wat toch wel de betekenis mocht zijn van het visioen dat hij had gezien, zie! daar stonden de mannen die door Corne̱lius waren gezonden en navraag hadden gedaan naar het huis van Si̱mon, aan de poort.
18 En zij riepen en informeerden of Si̱mon, die de bijnaam Pe̱trus droeg, daar als gast verblijf hield.
19 Terwijl Pe̱trus nog over het visioen nadacht, zei de geest: „Zie! Drie mannen zoeken u.
20 Sta echter op, ga naar beneden en reis, zonder ook maar enigszins te twijfelen, met hen mee, want ik heb hen gezonden.”
21 Pe̱trus ging dus naar beneden, naar de mannen, en zei: „Ziet! Ik ben degene die GIJ zoekt. Wat is de reden waarom GIJ hier zijt?”
22 Zij zeiden: „Corne̱lius, een legeroverste, een rechtvaardig en godvrezend man, over wie door de gehele natie der joden een goed bericht wordt uitgebracht, heeft via een heilige engel goddelijke instructies ontvangen u bij zich thuis te laten komen en te horen wat gij allemaal te zeggen hebt.”
23 Hierop nodigde hij hen binnen en bewees hun gastvrijheid. De volgende dag stond hij op en ging met hen weg, en sommigen van de broeders uit Jo̱ppe gingen met hem mee.
24 De dag daarna ging hij Cesare̱a binnen. Corne̱lius verwachtte hen natuurlijk en had zijn bloedverwanten en intieme vrienden bijeengeroepen.
25 Toen Pe̱trus binnentrad, kwam Corne̱lius hem tegemoet, viel aan zijn voeten neer en bracht hem hulde.
26 Maar Pe̱trus richtte hem op en zei: „Sta op, ikzelf ben ook een mens.”
27 En terwijl hij zich met hem onderhield, ging hij naar binnen en vond er veel mensen bijeen,
28 en hij zei tot hen: „GIJ weet zeer goed dat het voor een jood ongeoorloofd is zich bij iemand van een ander ras aan te sluiten of hem te naderen; nochtans heeft God mij getoond dat ik geen mens verontreinigd of onrein mag noemen.
29 Daarom ben ik, toen er om mij werd gezonden, ook werkelijk zonder bezwaar gekomen. Ik vraag dus naar de reden waarom GIJ mij hebt laten komen.”
30 Daarop zei Corne̱lius: „Vier dagen geleden, van dit uur af gerekend, was ik op het negende uur in mijn huis aan het bidden, en zie! een man stond voor mij in een schitterend gewaad
31 en zei: ’Corne̱lius, uw gebed is verhoord en uw gaven van barmhartigheid zijn voor het aangezicht van God in gedachtenis gekomen.
32 Stuur daarom [iemand] naar Jo̱ppe en laat Si̱mon roepen, die de bijnaam Pe̱trus draagt. Deze verblijft als gast in het huis van Si̱mon, een leerlooier, aan de zee.’
33 Ik heb dus terstond [mannen] naar u gezonden en gij hebt er goed aan gedaan hier te komen. Wij zijn dan nu allen aanwezig voor het aangezicht van God om alles te horen wat Jehovah u geboden heeft te zeggen.”
34 Toen opende Pe̱trus zijn mond en zei: „Ik bemerk zeer zeker dat God niet partijdig is,
35 maar in elke natie is de mens die hem vreest en rechtvaardigheid beoefent, aanvaardbaar voor hem.
36 Hij heeft het woord tot de zonen van I̱sraël gezonden om hun het goede nieuws van vrede door bemiddeling van Jezus Christus bekend te maken: Deze is Heer van alle [anderen].
37 GIJ weet welk onderwerp in heel Jude̱a werd besproken, te beginnen van Galile̱a na de doop die Joha̱nnes predikte,
38 namelijk Jezus, die van Na̱zareth was, hoe God hem met heilige geest en kracht heeft gezalfd, en hij ging het land door, terwijl hij goeddeed en allen gezond maakte die door de Duivel onderdrukt waren, want God was met hem.
39 En wij zijn getuigen van al de dingen die hij zowel in het land der joden als in Jeru̱zalem heeft gedaan; maar zij hebben hem ook om het leven gebracht door hem aan een paal te hangen.
40 God heeft hem op de derde dag opgewekt en heeft gegeven dat hij openbaar werd,
41 niet aan het gehele volk, maar aan getuigen die door God tevoren waren aangewezen, aan ons, die, nadat hij uit de doden was opgestaan, met hem gegeten en gedronken hebben.
42 Ook heeft hij ons bevolen tot het volk te prediken en een grondig getuigenis te geven dat deze Degene is die door God is verordend tot rechter van de levenden en de doden.
43 Over hem leggen alle profeten getuigenis af dat een ieder die geloof in hem stelt, vergeving van zonden krijgt door middel van zijn naam.”
44 Terwijl Pe̱trus nog over deze zaken sprak, viel de heilige geest op allen die het woord hoorden.
45 En de getrouwen die met Pe̱trus waren meegekomen en die tot de besnedenen behoorden, stonden verbaasd, omdat de vrije gave van de heilige geest ook op mensen uit de natiën werd uitgestort.
46 Want zij hoorden hen in talen spreken en God grootmaken. Toen antwoordde Pe̱trus:
47 „Kan iemand water verbieden, zodat dezen, die evenals wij de heilige geest hebben ontvangen, niet gedoopt zouden worden?”
48 Daarop gebood hij dat zij in de naam van Jezus Christus gedoopt zouden worden. Toen verzochten zij hem enige dagen te blijven.
handelingen 11
11 De apostelen nu en de broeders die in Jude̱a waren, hoorden dat ook mensen uit de natiën het woord van God hadden aangenomen.
2 Toen Pe̱trus derhalve te Jeru̱zalem kwam, gingen de [voorstanders] van de besnijdenis met hem twisten
3 en zeiden dat hij het huis had betreden van mannen die niet besneden waren en met hen had gegeten.
4 Nu begon Pe̱trus hun achtereenvolgens de bijzonderheden uiteen te zetten en zei:
5 „Ik was in de stad Jo̱ppe aan het bidden, en in trance zag ik een visioen: er daalde een soort vat neer gelijk een groot linnen laken dat aan de vier uiteinden uit de hemel werd neergelaten, en het kwam tot vlak bij mij.
6 Toen ik er met gespannen aandacht in keek, bemerkte en zag ik viervoetige dieren der aarde en wilde beesten en kruipende dieren en vogels des hemels.
7 Ook hoorde ik een stem, die tot mij zei: ’Sta op, Pe̱trus, slacht en eet!’
8 Maar ik zei: ’In geen geval, Heer, want nog nooit is er iets verontreinigds of onreins in mijn mond gekomen.’
9 De tweede maal antwoordde de stem uit de hemel: ’De dingen die God heeft gereinigd, moogt gij niet langer verontreinigd noemen.’
10 Dit gebeurde een derde maal, en alles werd weer opgetrokken in de hemel.
11 En ziet! op dat ogenblik stonden er drie mannen voor het huis waarin wij waren, die uit Cesare̱a naar mij toe waren gezonden.
12 De geest dan zei tot mij dat ik zonder enige twijfel met hen mee moest gaan. Deze zes broeders gingen echter eveneens met mij mee, en wij zijn het huis van de man binnengegaan.
13 Hij berichtte ons hoe hij de engel in zijn huis had zien staan, die zei: ’Zend mannen naar Jo̱ppe en laat Si̱mon komen, die de bijnaam Pe̱trus draagt,
14 en hij zal de dingen tot u spreken waardoor gij en uw hele gezin gered kunt worden.’
15 Maar toen ik begon te spreken, viel de heilige geest op hen, evenals in [het] begin ook op ons.
16 Toen herinnerde ik mij het woord van de Heer, hoe hij placht te zeggen: ’Joha̱nnes doopte wel met water, maar GIJ zult in heilige geest worden gedoopt.’
17 Indien God hun daarom dezelfde vrije gave heeft gegeven als ook aan ons, die gelovigen in de Heer Jezus Christus zijn geworden, wie was ik dan, dat ik God zou kunnen tegenhouden?”
18 Toen zij nu deze dingen hoorden, legden zij zich erbij neer, en zij verheerlijkten God en zeiden: „Zo heeft God dan ook aan mensen uit de natiën [de gelegenheid tot] berouw geschonken, hetwelk tot leven leidt.”
19 Zij dan die verstrooid waren ten gevolge van de verdrukking die in verband met Ste̱fanus was ontstaan, trokken verder tot Feni̱cië en Cy̱prus en Antiochi̱ë toe, maar spraken het woord tot niemand dan alleen tot joden.
20 Er waren onder hen echter enige mannen uit Cy̱prus en Cyre̱ne, die, toen zij te Antiochi̱ë waren gekomen, tot de Griekssprekende mensen spraken en het goede nieuws van de Heer Jezus bekendmaakten.
21 Bovendien was de hand van Jehovah met hen, en een groot aantal werd gelovig en keerde zich tot de Heer.
22 Het bericht aangaande hen kwam de gemeente die in Jeru̱zalem was ter ore, en zij zonden Ba̱rnabas naar Antiochi̱ë.
23 Toen hij [daar] aankwam en de onverdiende goedheid van God zag, verheugde hij zich en ging hen allen aanmoedigen voort te gaan in de Heer [en dit tot] het voornemen van hun hart [te maken];
24 want hij was een goed man en vol heilige geest en geloof. En een aanzienlijke schare werd aan de Heer toegevoegd.
25 Daarop vertrok hij naar Ta̱rsus om grondig naar Sa̱u̱lus te gaan zoeken,
26 en toen hij hem had gevonden, bracht hij hem naar Antiochi̱ë. Zo gebeurde het dat zij een heel jaar lang met hen in de gemeente bijeenkwamen en aan een aanzienlijke schare onderwijs gaven, en het was voor het eerst in Antiochi̱ë dat de discipelen door goddelijke voorzienigheid christenen werden genoemd.
27 In die dagen nu kwamen er profeten van Jeru̱zalem naar Antiochi̱ë.
28 Een van hen, Aga̱bus genaamd, stond op en ging door middel van de geest te kennen geven dat er weldra een grote hongersnood over de gehele bewoonde aarde zou komen, hetgeen ook inderdaad in de tijd van Cla̱u̱dius is gebeurd.
29 Onder de discipelen dan werd besloten om, naar de draagkracht van een ieder van hen, een ondersteuning te zenden ten dienste van de broeders die in Jude̱a woonden;
30 en zij deden dit ook en zonden ze door de hand van Ba̱rnabas en Sa̱u̱lus aan de oudere mannen.
handelingen 12
12 Omstreeks diezelfde tijd sloeg koning Hero̱des de hand aan enkele [leden] van de gemeente om hen te mishandelen.
2 Hij bracht Jako̱bus, de broer van Joha̱nnes, door het zwaard om het leven.
3 Toen hij zag dat dit de joden aangenaam was, nam hij vervolgens ook Pe̱trus gevangen. (Nu waren het juist de dagen der ongezuurde broden.)
4 En toen hij hem in handen had gekregen, zette hij hem in de gevangenis en gaf hem ter bewaking over aan vier ploegen soldaten, elk van vier man, daar hij van plan was hem na het Pascha voor het volk te doen verschijnen.
5 Dientengevolge werd Pe̱trus in de gevangenis gehouden, maar door de gemeente werd vurig voor hem tot God gebeden.
6 Toen nu Hero̱des op het punt stond hem voor te leiden, lag Pe̱trus die nacht met twee ketens vastgebonden tussen twee soldaten te slapen, terwijl wachtposten vóór de deur de gevangenis bewaakten.
7 Maar zie! daar stond Jehovah’s engel, en er scheen een licht in de gevangeniscel. Hij stootte Pe̱trus in de zij om hem te wekken en zei: „Sta vlug op!” En zijn ketens vielen van zijn handen.
8 De engel zei tot hem: „Omgord u en bind uw sandalen onder.” Hij deed het. Ten slotte zei hij tot hem: „Doe uw bovenkleed aan en blijf mij volgen.”
9 En hij ging naar buiten en bleef hem volgen, maar hij wist niet dat het werkelijkheid was wat door bemiddeling van de engel gebeurde. In feite verkeerde hij in de veronderstelling dat hij een visioen zag.
10 Nadat zij de eerste en de tweede schildwacht waren gepasseerd, kwamen zij aan de ijzeren poort die toegang gaf tot de stad, en deze ging vanzelf voor hen open. En buitengekomen, gingen zij één straat ver, en onmiddellijk ging de engel van hem weg.
11 Toen kwam Pe̱trus tot zichzelf en zei: „Nu weet ik inderdaad dat Jehovah zijn engel heeft uitgezonden en mij uit de hand van Hero̱des en van alles wat het volk der joden verwachtte, heeft bevrijd.”
12 En nadat hij het had overdacht, ging hij naar het huis van Mari̱a, de moeder van Joha̱nnes, die de bijnaam Ma̱rkus droeg, waar vrij velen vergaderd waren en baden.
13 Toen hij op de poortdeur klopte, kwam er een dienstmeisje, Rho̱dé genaamd, om te horen wie er was,
14 en toen zij de stem van Pe̱trus herkende, deed zij van vreugde de poort niet open, maar rende naar binnen en meldde dat Pe̱trus voor de poort stond.
15 Zij zeiden tot haar: „Gij zijt waanzinnig.” Maar zij bleef krachtig volhouden dat het zo was. Toen zeiden zij: „Het is zijn engel.”
16 Maar Pe̱trus bleef kloppen. Toen zij opendeden, zagen zij hem en waren verbaasd.
17 Hij wenkte hun echter met de hand dat zij zwijgen moesten en vertelde hun uitvoerig hoe Jehovah hem uit de gevangenis had gebracht, en hij zei: „Bericht deze dingen aan Jako̱bus en de broeders.” Daarna vertrok hij en begaf zich naar een andere plaats.
18 Nu dan, toen het dag werd, heerste er onder de soldaten geen geringe opschudding over wat er toch wel van Pe̱trus geworden was.
19 Hero̱des liet hem naarstig zoeken, en toen men hem niet vond, nam hij de wachtposten in verhoor en gebood dat zij weggeleid zouden worden [om te worden gestraft]; en hij vertrok van Jude̱a naar Cesare̱a en bracht daar enige tijd door.
20 Nu was hij in een stemming om ten strijde te trekken tegen de mensen van Ty̱rus en van Si̱don. Daarom kwamen zij eensgezind naar hem toe, en nadat zij Bla̱stus, die met het toezicht over het slaapvertrek van de koning belast was, hadden overreed, gingen zij om vrede smeken, omdat hun land door dat van de koning van voedsel werd voorzien.
21 Maar op een vastgestelde dag stak Hero̱des zich in een koninklijk gewaad en nam op de rechterstoel plaats en ging een openbare toespraak tot hen houden.
22 Waarop het bijeengekomen volk schreeuwde: „De stem van een god en niet van een mens!”
23 Ogenblikkelijk sloeg de engel van Jehovah hem, omdat hij de heerlijkheid niet aan God gaf; en hij werd door wormen opgegeten en blies de laatste adem uit.
24 Het woord van Jehovah bleef echter groeien en verbreidde zich steeds meer.
25 Wat Ba̱rnabas en Sa̱u̱lus betreft, nadat zij de dienst in verband met het ondersteuningswerk in Jeru̱zalem volledig hadden uitgevoerd, keerden zij terug en namen Joha̱nnes, degene die de bijnaam Ma̱rkus droeg, mee.
handelingen 13
13 In Antiochi̱ë nu waren in de plaatselijke gemeente profeten en leraren: Ba̱rnabas en ook Si̱meon, die Ni̱ger werd genoemd, en Lu̱cius van Cyre̱ne, en Ma̱naën, die met de districtsregeerder Hero̱des was opgevoed, en Sa̱u̱lus.
2 Terwijl zij openbare dienst voor Jehovah verrichtten en vastten, zei de heilige geest: „Zondert mij van allen Ba̱rnabas en Sa̱u̱lus af voor het werk waarvoor ik hen heb geroepen.”
3 Toen vastten zij en baden en legden hun de handen op en lieten hen gaan.
4 Derhalve gingen deze mannen, die door de heilige geest waren uitgezonden, naar Sele̱u̱cië en voeren vandaar naar Cy̱prus.
5 En in Sa̱lamis aangekomen, gingen zij het woord van God in de synagogen van de joden verkondigen. Zij hadden ook Joha̱nnes tot dienaar.
6 Toen zij het hele eiland tot aan Pa̱fos toe waren doorgetrokken, troffen zij een zekere man aan, een tovenaar, een valse profeet, een jood wiens naam Bar-Je̱zus was,
7 en hij was bij de proconsul Se̱rgius Pa̱u̱lus, een intelligent man. Deze riep Ba̱rnabas en Sa̱u̱lus bij zich en zocht er ernstig naar het woord van God te horen.
8 Maar E̱lymas, de tovenaar (zo wordt zijn naam in feite vertaald), ging hen tegenwerken en probeerde de proconsul van het geloof af te keren.
9 Sa̱u̱lus, die ook Pa̱u̱lus is, werd vervuld met heilige geest, keek hem strak aan
10 en zei: „O gij mens vol van allerlei bedrog en allerlei schurkerij, gij zoon van de Duivel, gij vijand van al wat rechtvaardig is, zult gij niet ophouden de rechte wegen van Jehovah te verdraaien?
11 Nu dan, zie! Jehovah’s hand is op u, en gij zult blind zijn en een tijdlang het zonlicht niet zien.” Ogenblikkelijk viel er een dikke nevel en duisternis op hem, en rondtastend zocht hij mensen om hem bij de hand te leiden.
12 Toen de proconsul zag wat er gebeurd was, werd hij een gelovige, daar hij versteld stond van het onderwijs van Jehovah.
13 Van Pa̱fos voeren de mannen, te zamen met Pa̱u̱lus, nu weg en kwamen te Pe̱rge in Pamfy̱lië aan. Maar Joha̱nnes scheidde zich van hen af en keerde naar Jeru̱zalem terug.
14 Zij trokken echter van Pe̱rge verder en kwamen te Antiochi̱ë in Pisi̱dië, waar zij op de sabbatdag de synagoge binnengingen en daar plaats namen.
15 Na de voorlezing van de Wet en van de Profeten lieten de presiderende dienaren van de synagoge hun zeggen: „Mannen, broeders, indien GIJ enig woord van aanmoediging voor het volk hebt, zo zegt het.”
16 Pa̱u̱lus dan stond op, wenkte met de hand en zei: „Mannen, Israëlieten en GIJ [anderen] die God vreest, hoort.
17 De God van dit volk I̱sraël heeft onze voorvaders uitgekozen, en hij heeft het volk tijdens hun inwonende vreemdelingschap in het land Egy̱pte verhoogd en hen met opgeheven arm daaruit gevoerd.
18 En gedurende een periode van ongeveer veertig jaar heeft hij hun manier van optreden in de wildernis verdragen.
19 Na zeven natiën in het land Ka̱naän te hebben vernietigd, heeft hij het land onder hen verdeeld door het lot;
20 dit alles gedurende ongeveer vierhonderd vijftig jaar. En na deze dingen gaf hij hun rechters tot op de profeet Sa̱muël.
21 Maar van toen af eisten zij een koning, en God gaf hun Saul, de zoon van Kis, een man uit de stam Be̱njamin, veertig jaar lang.
22 En nadat hij hem had afgezet, verwekte hij Da̱vid als koning voor hen, aangaande wie hij getuigenis aflegde en zei: ’Ik heb Da̱vid, de zoon van I̱saï, gevonden, een man aangenaam naar mijn hart, die alles zal doen wat ik wens.’
23 Uit het nageslacht van deze [man] heeft God, overeenkomstig zijn belofte, voor I̱sraël een redder doen komen, Jezus,
24 nadat Joha̱nnes, voordat Die zijn intrede deed, aan het gehele volk I̱sraël in het openbaar de doop [als een symbool] van berouw had gepredikt.
25 Maar terwijl Joha̱nnes zijn loopbaan volbracht, zei hij altijd: ’Wie veronderstelt GIJ dat ik ben? Ik ben hem niet. Maar ziet! na mij komt iemand wiens sandalen ik niet waardig ben van zijn voeten los te maken.’
26 Mannen, broeders, GIJ zonen van het geslacht van A̱braham en de [anderen] onder U die God vrezen, het woord van deze redding is tot ons gezonden.
27 Want de inwoners van Jeru̱zalem en hun regeerders hebben hem niet gekend, maar toen zij als rechters optraden, hebben zij de dingen die door de Profeten zijn geuit en die elke sabbat worden voorgelezen, in vervulling doen gaan,
28 en ofschoon zij geen enkele grond voor de dood[straf] vonden, hebben zij van Pila̱tus geëist dat hij ter dood gebracht werd.
29 Toen zij nu alles hadden volbracht wat over hem geschreven stond, namen zij hem van de paal en legden hem in een herinneringsgraf.
30 Maar God wekte hem uit de doden op;
31 en gedurende vele dagen werd hij zichtbaar aan hen die met hem van Galile̱a naar Jeru̱zalem waren opgegaan, die nu zijn getuigen zijn voor het volk.
32 Daarom dan maken wij U het goede nieuws bekend omtrent de belofte die aan de voorvaders is gedaan,
33 dat God ze aan ons, hun kinderen, volledig heeft vervuld doordat hij Jezus heeft opgewekt, zoals ook in de tweede psalm staat geschreven: ’Gij zijt mijn zoon, heden ben ik uw Vader geworden.’
34 En dat hij hem uit de doden heeft opgewekt om niet meer tot het verderf terug te keren, heeft hij aldus te kennen gegeven: ’Ik wil U de aan Da̱vid [beloofde] liefderijke goedheden geven, die betrouwbaar zijn.’
35 Daarom zegt hij ook in een andere psalm: ’Gij zult niet toelaten dat hij die jegens u loyaal is, het verderf ziet.’
36 Want Da̱vid enerzijds heeft in zijn eigen geslacht de uitdrukkelijke wil Gods gediend en is ontslapen en werd bij zijn voorvaders gelegd en heeft wel het verderf gezien.
37 Daartegenover staat dat hij die door God is opgewekt, het verderf niet heeft gezien.
38 Laat het U daarom bekend zijn, broeders, dat door bemiddeling van Hem vergeving van zonden aan U wordt verkondigd;
39 en dat van al de dingen waarvan GIJ door middel van de wet van Mo̱zes niet onschuldig verklaard kondt worden, een ieder die gelooft, onschuldig wordt verklaard door bemiddeling van Hem.
40 Zorgt er daarom voor dat hetgeen in de Profeten is gezegd, U niet overkomt:
41 ’Aanschouwt het, GIJ spotters, en verwondert U erover, en verdwijnt, want ik werk een werk in UW dagen, een werk dat GIJ geenszins zult geloven, zelfs al vertelt iemand het U in bijzonderheden.’”
42 Toen zij nu naar buiten gingen, verzochten de mensen voorts dringend dat er de volgende sabbat over deze zaken tot hen gesproken zou worden.
43 Nadat de vergadering in de synagoge daarom was ontbonden, volgden velen van de joden en van de proselieten die [God] aanbaden, Pa̱u̱lus en Ba̱rnabas, die hen toespraken en er voorts bij hen op aandrongen in de onverdiende goedheid van God voort te gaan.
44 De volgende sabbat kwam bijna de gehele stad bijeen om het woord van Jehovah te horen.
45 Toen de joden de scharen gewaar werden, werden zij met jaloezie vervuld en gingen al wat door Pa̱u̱lus werd gezegd, op lasterlijke wijze tegenspreken.
46 Daarom zeiden Pa̱u̱lus en Ba̱rnabas, terwijl zij met vrijmoedigheid spraken: „Het was noodzakelijk dat het woord van God eerst tot U werd gesproken. Aangezien GIJ het van U afstoot en UZELF het eeuwige leven niet waardig oordeelt, ziet! wij keren ons tot de natiën.
47 In feite heeft Jehovah ons in de volgende woorden het gebod opgelegd: ’Ik heb u aangesteld als een licht der natiën, opdat gij tot aan het uiteinde der aarde tot redding zoudt zijn.’”
48 Toen zij die uit de natiën waren dit hoorden, gingen zij zich verheugen en verheerlijkten het woord van Jehovah, en allen die de juiste gezindheid voor het eeuwige leven bezaten, werden gelovigen.
49 Bovendien bleef het woord van Jehovah zich in het gehele land verbreiden.
50 Maar de joden hitsten de achtenswaardige vrouwen die [God] aanbaden en de voornaamste mannen van de stad op, en zij verwekten een vervolging tegen Pa̱u̱lus en Ba̱rnabas en wierpen hen buiten hun grenzen.
51 Dezen schudden het stof van hun voeten tegen hen af en gingen naar Iko̱nium.
52 En de discipelen bleven vervuld met vreugde en heilige geest.
handelingen 14
14 In Iko̱nium nu gingen zij samen de synagoge van de joden binnen en spraken er op zulk een wijze, dat een grote menigte van zowel joden als Grieken gelovig werd.
2 Maar de joden die niet geloofden, hitsten de zielen der mensen uit de natiën op en beïnvloedden hen ten kwade tegen de broeders.
3 Daarom brachten zij er geruime tijd door en spraken met vrijmoedigheid krachtens de autoriteit van Jehovah, die getuigenis aflegde van het woord van zijn onverdiende goedheid doordat hij door hun handen tekenen en wonderen deed geschieden.
4 De menigte der stad was echter verdeeld, en sommigen waren voor de joden maar anderen voor de apostelen.
5 Toen er nu zowel van de zijde der mensen uit de natiën als van de zijde der joden met hun regeerders een gewelddadige poging werd gedaan om hen onbeschaamd te behandelen en met stenen te werpen,
6 vluchtten zij, zodra zij hiervan op de hoogte waren gesteld, naar de steden van Lykao̱nië, Ly̱stra en De̱rbe en omgeving,
7 en daar zetten zij het bekendmaken van het goede nieuws voort.
8 Nu zat er in Ly̱stra een zekere man die zijn voeten niet kon gebruiken, daar hij van de schoot van zijn moeder af kreupel was, en hij had nog nooit gelopen.
9 Deze man zat te luisteren terwijl Pa̱u̱lus sprak, die, toen hij hem oplettend aankeek en zag dat hij het geloof had beter gemaakt te worden,
10 met luide stem zei: „Ga overeind staan, op uw voeten.” En hij sprong overeind en ging lopen.
11 En toen de scharen zagen wat Pa̱u̱lus gedaan had, verhieven zij hun stem en zeiden in het Lykaonisch: „De goden zijn de mensen gelijk geworden en tot ons neergedaald!”
12 En zij noemden Ba̱rnabas toen Zeus, maar Pa̱u̱lus He̱rmes, omdat hij het woord voerde.
13 En de priester van Zeus, wiens [tempel] vóór de stad was, bracht stieren en kransen naar de poorten en wilde samen met de scharen slachtoffers brengen.
14 Toen de apostelen Ba̱rnabas en Pa̱u̱lus dit echter hoorden, scheurden zij hun bovenklederen en sprongen midden onder de schare, terwijl zij uitriepen
15 en zeiden: „Mannen, waarom doet GIJ deze dingen? Ook wij zijn mensen en hebben dezelfde zwakheden als GIJ en maken het goede nieuws aan U bekend, opdat GIJ U van deze ijdele dingen zoudt afkeren en U zoudt wenden tot de levende God, die de hemel en de aarde en de zee en alles wat daarin is, heeft gemaakt.
16 In de voorbijgegane geslachten heeft hij alle natiën toegestaan hun eigen wegen te bewandelen,
17 ofschoon hij toch niet heeft nagelaten getuigenis van zichzelf te geven door goed te doen, door U regens vanuit de hemel en vruchtbare tijden te geven, door UW hart overvloedig met voedsel en vrolijkheid te vervullen.”
18 Ondanks dat zij deze dingen zeiden, konden zij de scharen er toch maar nauwelijks van weerhouden slachtoffers aan hen te brengen.
19 Er kwamen echter joden van Antiochi̱ë en Iko̱nium, die de scharen overreedden, en zij stenigden Pa̱u̱lus en sleepten hem buiten de stad in de mening dat hij dood was.
20 Maar toen de discipelen hem omringden, stond hij op en ging de stad binnen. En de volgende dag vertrok hij met Ba̱rnabas naar De̱rbe.
21 En nadat zij het goede nieuws aan die stad hadden bekendgemaakt en vrij veel discipelen hadden gemaakt, keerden zij naar Ly̱stra en naar Iko̱nium en naar Antiochi̱ë terug
22 en versterkten de zielen der discipelen, terwijl zij hen aanmoedigden in het geloof te blijven en [zeiden]: „Wij moeten door veel verdrukkingen heen het koninkrijk Gods binnengaan.”
23 Bovendien stelden zij in elke gemeente oudere mannen voor hen aan, en onder bidden en vasten droegen zij hen aan Jehovah op, in wie zij waren gaan geloven.
24 En zij trokken door Pisi̱dië en kwamen in Pamfy̱lië,
25 en na in Pe̱rge het woord te hebben gesproken, gingen zij naar Atta̱lia.
26 En vandaar gingen zij scheep naar Antiochi̱ë, waar men hen aan de onverdiende goedheid van God had toevertrouwd voor het werk dat zij volledig hadden verricht.
27 Toen zij waren aangekomen en de gemeente hadden vergaderd, gingen zij ertoe over de vele dingen te vertellen die God door bemiddeling van hen had gedaan, en dat hij voor de natiën de deur tot het geloof had geopend.
28 Zij brachten dan geen geringe tijd bij de discipelen door.
handelingen 15
15 En er kwamen zekere mannen uit Jude̱a, die de broeders begonnen te leren: „Indien GIJ U niet laat besnijden naar het gebruik van Mo̱zes, kunt GIJ niet worden gered.”
2 Maar toen er van de zijde van Pa̱u̱lus en Ba̱rnabas geen geringe onenigheid en heel wat geredetwist met hen was ontstaan, troffen zij regelingen dat Pa̱u̱lus en Ba̱rnabas en enkele anderen van hen in verband met dit geschil zouden opgaan naar de apostelen en oudere mannen in Jeru̱zalem.
3 Nadat deze mannen dan door de gemeente een eindweegs waren vergezeld, vervolgden zij hun weg door zowel Feni̱cië als Sama̱ria en vertelden uitvoerig over de bekering van mensen uit de natiën en bereidden alle broeders grote vreugde.
4 Bij hun aankomst in Jeru̱zalem werden zij vriendelijk ontvangen door de gemeente en de apostelen en de oudere mannen, en zij verhaalden de vele dingen die God door bemiddeling van hen had gedaan.
5 Maar sommigen van hen die afkomstig waren uit de sekte der Farizeeën en die gelovigen waren geworden, stonden van hun zitplaats op en zeiden: „Het is noodzakelijk dat men hen besnijdt en hun gelast de wet van Mo̱zes te onderhouden.”
6 En de apostelen en de oudere mannen vergaderden om deze aangelegenheid te overwegen.
7 Toen er nu veel geredetwist was geweest, stond Pe̱trus op en zei tot hen: „Mannen, broeders, GIJ weet zeer goed dat God van de eerste dagen af mij onder U heeft uitgekozen, opdat door mijn mond mensen uit de natiën het woord van het goede nieuws zouden horen en geloven;
8 en God, die het hart kent, heeft getuigenis afgelegd door hun de heilige geest te geven, evenals hij die ook aan ons heeft gegeven.
9 En hij heeft volstrekt geen onderscheid gemaakt tussen ons en hen, maar hun hart door geloof gezuiverd.
10 Waarom stelt GIJ God nu daarom op de proef door de discipelen een juk op de hals te leggen dat noch onze voorvaders noch wij hebben kunnen dragen?
11 Integendeel, wij vertrouwen erop gered te worden door middel van de onverdiende goedheid van de Heer Jezus op dezelfde wijze als ook zij.”
12 Toen zweeg de gehele menigte, en zij gingen naar Ba̱rnabas en Pa̱u̱lus luisteren, die de vele tekenen en wonderen verhaalden welke God door bemiddeling van hen onder de natiën had gedaan.
13 Nadat zij uitgesproken waren, antwoordde Jako̱bus en zei: „Mannen, broeders, hoort mij.
14 Si̱meon heeft uitvoerig verhaald hoe God voor de eerste maal zijn aandacht op de natiën heeft gericht om uit hen een volk voor zijn naam te nemen.
15 En hiermee stemmen de woorden van de Profeten overeen, zoals er geschreven staat:
16 ’Na deze dingen zal ik terugkeren en de hut van Da̱vid, die vervallen is, herbouwen, en ik zal haar puinhopen herbouwen en haar weer oprichten,
17 opdat zij die overblijven van de mensen, Jehovah ernstig mogen zoeken, te zamen met mensen uit alle natiën, mensen die naar mijn naam zijn genoemd, zegt Jehovah, die deze dingen doet,
18 die vanouds bekend zijn.’
19 Daarom is mijn beslissing om degenen uit de natiën die zich tot God keren, niet lastig te vallen,
20 maar hun te schrijven zich te onthouden van dingen die door afgoden zijn bezoedeld en van hoererij en van het verstikte en van bloed.
21 Want van oudsher heeft Mo̱zes in stad na stad mensen gehad die hem prediken, omdat hij elke sabbat in de synagogen wordt voorgelezen.”
22 Toen dacht het de apostelen en de oudere mannen, te zamen met de gehele gemeente, goed mannen uit hun midden te kiezen en hen met Pa̱u̱lus en Ba̱rnabas naar Antiochi̱ë te zenden, namelijk Ju̱das, die Ba̱rsabbas werd genoemd, en Si̱las, mannen die de leiding hadden onder de broeders;
23 en door hun hand schreven zij: „De apostelen en de oudere mannen, broeders, aan de broeders in Antiochi̱ë en Sy̱rië en Cili̱cië die uit de natiën zijn: Gegroet!
24 Daar wij hebben gehoord dat sommigen uit ons midden U met woorden hebben verontrust en hebben getracht UW ziel omver te werpen, hoewel wij hun volstrekt geen instructies hebben gegeven,
25 zijn wij tot een eensgezinde overeenstemming gekomen en heeft het ons goedgedacht mannen uit te kiezen om die te zamen met onze geliefde Ba̱rnabas en Pa̱u̱lus naar U toe te zenden,
26 mensen die hun ziel voor de naam van onze Heer Jezus Christus hebben overgegeven.
27 Wij zenden daarom Ju̱das en Si̱las, opdat ook zij dezelfde dingen mondeling kunnen berichten.
28 Want het heeft de heilige geest en ons goedgedacht U geen verdere last toe te voegen dan deze noodzakelijke dingen:
29 U te blijven onthouden van dingen die aan afgoden ten slachtoffer zijn gebracht en van bloed en van al wat verstikt is en van hoererij. Indien GIJ U nauwlettend voor deze dingen wacht, zal het U goed gaan. Wij wensen U een goede gezondheid toe!”
30 Toen men deze mannen dan had laten gaan, daalden zij af naar Antiochi̱ë, en zij vergaderden de menigte en overhandigden hun de brief.
31 Na die gelezen te hebben, verheugden zij zich over de aanmoediging.
32 En Ju̱das en Si̱las, die zelf ook profeten waren, moedigden de broeders met menige toespraak aan en versterkten hen.
33 Nadat zij daar dan enige tijd hadden doorgebracht, lieten de broeders hen in vrede gaan naar degenen die hen hadden uitgezonden.
34 ——
35 Doch Pa̱u̱lus en Ba̱rnabas bleven nog enige tijd in Antiochi̱ë, terwijl zij met nog vele anderen onderwijs gaven en het goede nieuws van het woord van Jehovah bekendmaakten.
36 Na enige dagen nu zei Pa̱u̱lus tot Ba̱rnabas: „Laten wij bovenal terugkeren en de broeders bezoeken in elk van de steden waarin wij het woord van Jehovah hebben verkondigd, om te zien hoe zij het maken.”
37 Wat Ba̱rnabas aangaat, hij was vastbesloten ook Joha̱nnes, die Ma̱rkus werd genoemd, mee te nemen.
38 Maar Pa̱u̱lus achtte het niet juist hem mee te nemen, aangezien hij hen van Pamfy̱lië af had verlaten en zich niet met hen tot het werk had begeven.
39 Hierover ontstond een scherpe uitbarsting van toorn, zodat zij uit elkaar gingen; en Ba̱rnabas nam Ma̱rkus mee en ging scheep naar Cy̱prus.
40 Pa̱u̱lus koos Si̱las uit en vertrok, nadat hij door de broeders aan de onverdiende goedheid van Jehovah was toevertrouwd.
41 Hij ging echter Sy̱rië en Cili̱cië door en versterkte de gemeenten.
handelingen 16
16 Zo kwam hij te De̱rbe en ook te Ly̱stra. En zie! daar was een zekere discipel genaamd Timo̱theüs, de zoon van een gelovige joodse vrouw maar van een Griekse vader,
2 en er werd door de broeders in Ly̱stra en Iko̱nium een goed bericht over hem uitgebracht.
3 Pa̱u̱lus bracht de wens tot uitdrukking dat deze met hem zou uittrekken, en hij nam hem en besneed hem ter wille van de joden die in die plaatsen waren, want allen zonder uitzondering wisten dat zijn vader een Griek was.
4 Terwijl zij nu voortreisden door de steden, brachten zij hun daar ter nakoming de verordeningen over waartoe door de apostelen en oudere mannen die zich in Jeru̱zalem bevonden, was besloten.
5 Ja, daarom werden de gemeenten aanhoudend in het geloof bevestigd en namen ze van dag tot dag voortdurend in aantal toe.
6 Zij trokken ook door Fry̱gië en het land van Gala̱tië, omdat het hun door de heilige geest was verboden het woord in het [district] A̱sia te spreken.
7 Toen zij voorts tot aan My̱sië waren gekomen, deden zij pogingen naar Bithy̱nië te gaan, maar de geest van Jezus stond hun dit niet toe.
8 Daarom gingen zij My̱sië voorbij en zakten af naar Tro̱as.
9 En gedurende de nacht kreeg Pa̱u̱lus een visioen: er stond een zekere man, een Macedoniër, die hem een dringend verzoek deed en zei: „Kom over naar Macedo̱nië en help ons.”
10 Zodra hij nu het visioen had gezien, zochten wij een gelegenheid naar Macedo̱nië te vertrekken, daar wij de gevolgtrekking maakten dat God ons had geroepen om hun het goede nieuws bekend te maken.
11 Daarom staken wij van Tro̱as in zee en koersten rechtstreeks naar Samothra̱ce, maar de volgende dag naar Nea̱polis,
12 en vandaar naar Fili̱ppi, een kolonie, welke de voornaamste stad van het district Macedo̱nië is. In deze stad bleven wij en brachten er enkele dagen door.
13 En op de sabbatdag begaven wij ons buiten de poort langs een rivier, waar wij dachten dat een gebedsplaats was; en wij zetten ons neer en gingen tot de vrouwen spreken die waren bijeengekomen.
14 En een zekere vrouw genaamd Ly̱dia, een purperverkoopster, uit de stad Thyati̱ra en een aanbidster van God, luisterde, en Jehovah opende haar hart wijd, zodat zij aandacht schonk aan hetgeen door Pa̱u̱lus gesproken werd.
15 Toen nu zij en haar huisgezin waren gedoopt, zei ze, met klem aandringend: „Indien gijlieden van oordeel zijt dat ik getrouw ben aan Jehovah, komt dan in mijn huis en blijft er.” En zij dwong ons er gewoon toe.
16 En het geschiedde toen wij onderweg waren naar de gebedsplaats, dat een zeker dienstmeisje met een geest, een waarzeggende demon, ons tegemoet kwam. Zij verschafte haar meesters gewoonlijk groot gewin door de kunst van het voorspellen te beoefenen.
17 Dit [meisje] bleef Pa̱u̱lus en ons volgen, terwijl zij de volgende woorden riep: „Deze mensen zijn slaven van de Allerhoogste God, die ulieden de weg der redding verkondigen.”
18 Dit bleef zij vele dagen achtereen doen. Ten slotte begon het Pa̱u̱lus te vervelen, en hij keerde zich om en zei tot de geest: „Ik beveel u in de naam van Jezus Christus van haar uit te gaan.” En in datzelfde uur ging hij uit.
19 Toen nu haar meesters zagen dat hun hoop op gewin was verdwenen, grepen zij Pa̱u̱lus en Si̱las en sleepten hen naar de marktplaats, naar de regeerders,
20 en zij brachten hen voor de burgerlijke magistraten en zeiden: „Deze mensen brengen onze stad geheel in rep en roer, daar zij joden zijn,
21 en zij verkondigen gebruiken die wij niet mogen aanvaarden of beoefenen, aangezien wij Romeinen zijn.”
22 En de schare stond gezamenlijk tegen hen op; en na hun de bovenklederen van het lijf te hebben gescheurd, gaven de burgerlijke magistraten bevel hun stokslagen te geven.
23 Na hun vele slagen te hebben toegediend, wierpen zij hen in de gevangenis en gaven de gevangenbewaarder bevel hen zorgvuldig te bewaken.
24 Omdat hij zulk een bevel had gekregen, wierp hij hen in de binnenste gevangenis en sloot hun voeten in het blok.
25 Maar omstreeks middernacht waren Pa̱u̱lus en Si̱las aan het bidden en loofden God met een lied; ja, de gevangenen hoorden hen.
26 Plotseling kwam er een grote aardbeving, zodat de gevangenis op haar fundamenten beefde. Bovendien gingen ogenblikkelijk alle deuren open en raakten de boeien van allen los.
27 Toen de gevangenbewaarder uit de slaap ontwaakte en zag dat de deuren van de gevangenis openstonden, trok hij zijn zwaard en stond op het punt zichzelf om het leven te brengen, daar hij in de mening verkeerde dat de gevangenen waren ontsnapt.
28 Maar Pa̱u̱lus riep met een luide stem en zei: „Doe uzelf geen kwaad, want wij zijn allen hier!”
29 Derhalve vroeg hij om licht, sprong naar binnen en viel door beving bevangen voor Pa̱u̱lus en Si̱las neer.
30 En hij bracht hen naar buiten en zei: „Heren, wat moet ik doen om gered te worden?”
31 Zij zeiden: „Geloof in de Heer Jezus en gij zult gered worden, gij en uw huisgezin.”
32 En zij spraken het woord van Jehovah tot hem en tot allen die in zijn huis waren.
33 En hij nam hen in dat nachtelijk uur mee en bette hun striemen; en hij en al de zijnen, niemand uitgezonderd, werden onverwijld gedoopt.
34 En hij bracht hen in zijn huis en rechtte een tafel voor hen aan, en hij verheugde zich zeer met zijn gehele huisgezin nu hij tot het geloof in God was gekomen.
35 Toen het dag werd, zonden de burgerlijke magistraten de gerechtsdienaars om te zeggen: „Laat die mensen vrij.”
36 De gevangenbewaarder dan berichtte hun woorden aan Pa̱u̱lus: „De burgerlijke magistraten hebben mannen gezonden [met het bericht] dat GIJ [beiden] vrijgelaten moet worden. Komt nu daarom naar buiten en gaat in vrede heen.”
37 Maar Pa̱u̱lus zei tot hen: „Zij hebben ons, mensen die Romeinen zijn, zonder veroordeling in het openbaar gegeseld en ons in de gevangenis geworpen, en werpen zij ons er nu in het geheim uit? Volstrekt niet, maar laten zij zelf komen en ons uitgeleide doen.”
38 De gerechtsdienaars berichtten deze woorden derhalve aan de burgerlijke magistraten. Dezen werden bevreesd toen zij hoorden dat de mannen Romeinen waren.
39 Zij kwamen het hun daarom dringend verzoeken, en na hun uitgeleide te hebben gedaan, verzochten zij hun de stad te verlaten.
40 Maar uit de gevangenis gekomen, gingen zij naar het huis van Ly̱dia, en toen zij de broeders zagen, moedigden zij hen aan en vertrokken.
handelingen 17
17 Nu trokken zij door Amfi̱polis en Apollo̱nia en kwamen te Thessaloni̱ka, waar een synagoge van de joden was.
2 Pa̱u̱lus dan ging volgens zijn gewoonte daar naar hen toe, en drie sabbatten achtereen redeneerde hij met hen aan de hand van de Schriften,
3 waarbij hij door middel van verwijzingen verklaarde en bewees dat de Christus moest lijden en uit de doden moest opstaan, en [zei]: „Dit is de Christus, deze Jezus die ik aan U verkondig.”
4 Dit had tot gevolg dat sommigen van hen gelovigen werden en zich bij Pa̱u̱lus en Si̱las aansloten, evenals een grote menigte van de Grieken die [God] aanbaden, en niet weinigen van de voornaamste vrouwen.
5 Maar de joden, die jaloers werden, namen zekere boosaardige mannen van de leeglopers die zich op de marktplaats ophielden, in hun gezelschap op en vormden een samenscholing en gingen ertoe over de stad in opschudding te brengen. En zij bestormden het huis van Ja̱son in een poging hen voor het gepeupel te brengen.
6 Toen zij hen niet vonden, sleepten zij Ja̱son en zekere broeders naar de stadsbestuurders, terwijl zij schreeuwden: „Deze mensen, die de bewoonde aarde ondersteboven hebben gekeerd, zijn nu ook hier,
7 en Ja̱son heeft hen gastvrij ontvangen. En al deze [mensen] handelen in strijd met de verordeningen van caesar door te zeggen dat er een andere koning is, Jezus.”
8 Zij brachten de schare en de stadsbestuurders, toen dezen dit alles hoorden, werkelijk in beroering;
9 en pas nadat zij voldoende borgtocht van Ja̱son en de anderen hadden ontvangen, lieten zij hen gaan.
10 De broeders zonden onmiddellijk ’s nachts zowel Pa̱u̱lus als Si̱las naar Bere̱a, waar zij na aankomst de synagoge van de joden binnengingen.
11 De laatsten nu waren edeler van geest dan die in Thessaloni̱ka, want zij namen het woord met de grootste bereidwilligheid des geestes aan en onderzochten dagelijks zorgvuldig de Schriften of deze dingen zo waren.
12 Velen van hen werden dan ook gelovigen, evenals niet weinigen van de achtenswaardige Griekse vrouwen en van de mannen.
13 Toen echter de joden van Thessaloni̱ka vernamen dat het woord van God ook in Bere̱a door Pa̱u̱lus werd verkondigd, kwamen zij daar eveneens het volk opruien en in beroering brengen.
14 Toen zonden de broeders Pa̱u̱lus onmiddellijk weg om tot aan de zee te gaan, doch zowel Si̱las als Timo̱theüs bleven daar achter.
15 Zij die Pa̱u̱lus begeleidden, brachten hem echter tot aan Athe̱ne, en nadat zij een bevel voor Si̱las en Timo̱theüs hadden ontvangen om zo vlug mogelijk naar hem toe te komen, vertrokken zij.
16 Terwijl Pa̱u̱lus nu in Athe̱ne op hen wachtte, werd zijn geest in hem geprikkeld toen hij zag dat de stad vol afgodsbeelden was.
17 Daarom ging hij in de synagoge redeneren met de joden en de andere mensen die [God] aanbaden, en elke dag op de marktplaats met hen die daar toevallig waren.
18 Maar enigen van zowel de epicurische als de stoïsche filosofen gingen hem bestrijden, en sommigen zeiden: „Wat zou deze babbelaar toch willen vertellen?” Anderen: „Hij schijnt een verkondiger van vreemde godheden te zijn.” Dit was omdat hij het goede nieuws van Jezus en de opstanding bekendmaakte.
19 Zij grepen hem daarom en voerden hem naar de Areo̱pagus en zeiden: „Kunnen wij te weten komen wat deze nieuwe leer is waarover gij spreekt?
20 Want gij brengt enkele dingen ter sprake die ons vreemd in de oren klinken. Graag zouden wij daarom te weten komen wat deze dingen betekenen.”
21 Nu was het zo, dat alle Atheners en de vreemdelingen die daar tijdelijk verbleven, hun vrije tijd met niets anders doorbrachten dan met het vertellen van of het luisteren naar iets nieuws.
22 Pa̱u̱lus dan stond midden op de Areo̱pagus en zei: „Mannen van Athe̱ne, ik zie dat GIJ in alle dingen meer dan anderen aan de vrees voor de godheden overgegeven schijnt te zijn.
23 Toen ik bijvoorbeeld rondliep en zorgvuldig UW voorwerpen van verering gadesloeg, vond ik ook een altaar met het opschrift: ’Aan een onbekende God’. Waaraan GIJ daarom onwetend godvruchtige toewijding schenkt, dat verkondig ik U.
24 De God die de wereld heeft gemaakt en alles wat daarin is, Hij die Heer is van hemel en aarde, woont niet in door handen gemaakte tempels
25 en wordt ook niet door mensenhanden verzorgd, alsof hij iets nodig had, daar hij zelf aan allen leven en adem en alle dingen geeft.
26 En hij heeft uit één [mens] elke natie van mensen gemaakt om op de gehele oppervlakte der aarde te wonen, en hij heeft de bestemde tijden en de vastgestelde grenzen van de woonplaats der [mensen] verordend,
27 opdat zij God zouden zoeken, of zij wellicht naar hem tasten en hem werkelijk vinden zouden, ofschoon hij eigenlijk niet ver is van een ieder van ons.
28 Want door hem hebben wij leven en bewegen wij ons en zijn wij, zoals ook sommigen van de dichters onder U hebben gezegd: ’Want wij zijn ook zijn nageslacht.’
29 Aangezien wij daarom Gods nageslacht zijn, moeten wij niet menen dat het Goddelijk Wezen op goud of zilver of steen gelijkt, op iets wat door menselijke kunstvaardigheid en menselijk vernuft is gebeeldhouwd.
30 God heeft weliswaar de tijden van zulk een onwetendheid voorbijgezien, maar zegt de mensen thans dat zij allen overal berouw moeten hebben.
31 Want hij heeft een dag vastgesteld waarop hij voornemens is de bewoonde aarde in rechtvaardigheid te oordelen door een man die hij heeft aangesteld, en hij heeft alle mensen een waarborg verschaft doordat hij hem uit de doden heeft opgewekt.”
32 Toen zij nu van een opstanding der doden hoorden, gingen sommigen spotten, terwijl anderen zeiden: „Wij zullen u hierover nog wel eens horen.”
33 Zo ging Pa̱u̱lus uit hun midden weg,
34 maar sommige mannen sloten zich bij hem aan en werden gelovigen, onder wie ook Diony̱sius, een rechter aan het gerechtshof van de Areo̱pagus, en een vrouw genaamd Da̱maris, en nog anderen behalve hen.
handelingen 18
18 Na deze dingen vertrok hij uit Athe̱ne en kwam in Kori̱nthe.
2 En hij trof er een zekere jood aan genaamd Aqu̱i̱la, van geboorte uit Po̱ntus, die onlangs uit Ita̱lië was gekomen, en zijn vrouw Priski̱lla, omdat Cla̱u̱dius bevolen had dat alle joden uit Ro̱me moesten vertrekken. Hij dan ging naar hen toe,
3 en omdat zij hetzelfde ambacht uitoefenden, bleef hij bij hen wonen, en zij werkten, want zij waren tentenmakers van hun ambacht.
4 Maar elke sabbat placht hij in de synagoge een lezing te houden en joden en Grieken te overreden.
5 Toen nu zowel Si̱las als Timo̱theüs uit Macedo̱nië kwamen, ging Pa̱u̱lus zich intensief met het woord bezighouden, en hij gaf de joden getuigenis om te bewijzen dat Jezus de Christus is.
6 Maar toen zij zich bleven verzetten en schimpend bleven spreken, schudde hij zijn kleren uit en zei tot hen: „UW bloed zij op UW hoofd. Ik ben rein. Van nu af zal ik naar mensen uit de natiën gaan.”
7 Daarom trok hij vandaar weg en ging naar het huis van iemand genaamd Ti̱tius Ju̱stus, een aanbidder van God, wiens huis naast de synagoge stond.
8 Cri̱spus echter, de presiderende dienaar van de synagoge, werd een gelovige in de Heer, en eveneens zijn gehele huisgezin. En velen van de Korinthiërs die toehoorden, gingen geloven en werden gedoopt.
9 Door middel van een visioen zei de Heer bovendien ’s nachts tot Pa̱u̱lus: „Vrees niet, maar blijf spreken en zwijg niet,
10 want ik ben met u en geen mens zal u aanvallen om u schade te berokkenen, want ik heb veel volk in deze stad.”
11 Hij bleef daar dan een jaar en zes maanden, terwijl hij onder hen het woord van God onderwees.
12 Toen nu Ga̱llio proconsul van Acha̱je was, stonden de joden eensgezind tegen Pa̱u̱lus op en voerden hem naar de rechterstoel
13 en zeiden: „In strijd met de wet brengt deze persoon de mensen tot een andere overtuiging in verband met het aanbidden van God.”
14 Maar toen Pa̱u̱lus zijn mond wilde openen, zei Ga̱llio tot de joden: „Indien het werkelijk ging over een of ander onrecht of een goddeloze schurkenstreek, o joden, zou ik U met reden geduldig verdragen.
15 Maar zijn het twisten over een woord en namen en de wet die bij U geldt, dan moet GIJ zelf maar zien. Over deze dingen wens ik geen rechter te zijn.”
16 Toen joeg hij hen van de rechterstoel weg.
17 Derhalve grepen zij allen So̱sthenes, de presiderende dienaar van de synagoge, en gaven hem toen voor de rechterstoel een pak slaag. Maar Ga̱llio trok zich niets van deze dingen aan.
18 Na nog vrij veel dagen langer te zijn gebleven, nam Pa̱u̱lus echter afscheid van de broeders en ging scheep naar Sy̱rië, vergezeld van Priski̱lla en Aqu̱i̱la, daar hij in Ke̱nchrea zijn hoofdhaar had laten kort knippen, want hij stond onder een gelofte.
19 Zij kwamen dan te E̱feze aan en daar verliet hij hen, maar zelf ging hij de synagoge binnen en redeneerde met de joden.
20 Ofschoon zij hem bleven verzoeken wat langer te blijven, stemde hij daarin niet toe,
21 maar hij nam afscheid en zei tot hen: „Ik zal weer tot U terugkeren, zo Jehovah wil.” En hij voer van E̱feze weg
22 en kwam te Cesare̱a. En hij ging op en groette de gemeente en daalde af naar Antiochi̱ë.
23 En nadat hij daar enige tijd had doorgebracht, vertrok hij en ging van plaats tot plaats het land van Gala̱tië en Fry̱gië door en versterkte alle discipelen.
24 Nu arriveerde er in E̱feze een zekere jood genaamd Apo̱llos, van geboorte uit Alexandri̱ë, een welsprekend man, en hij was goed onderlegd in de Schriften.
25 Deze had mondeling onderricht ontvangen in de weg van Jehovah, en daar hij vurig van geest was, ging hij spreken en met juistheid onderwijs geven over de dingen die op Jezus betrekking hadden, hoewel hij alleen met de doop van Joha̱nnes bekend was.
26 En deze begon vrijmoedig in de synagoge te spreken. Toen Priski̱lla en Aqu̱i̱la hem hoorden, namen zij hem in hun gezelschap op en legden hem de weg van God juister uit.
27 Daar hij het verlangen koesterde naar Acha̱je over te steken, schreven de broeders voorts aan de discipelen en spoorden hen aan hem vriendelijk te ontvangen. Daar aangekomen, was hij voor hen die op grond van [Gods] onverdiende goedheid gelovigen waren geworden, dan ook een grote hulp,
28 want intensief en grondig bewees hij de joden in het openbaar dat zij ongelijk hadden en toonde aan de hand van de Schriften aan dat Jezus de Christus was.
handelingen 19
19 In de loop der gebeurtenissen, terwijl Apo̱llos in Kori̱nthe was, begaf Pa̱u̱lus zich door het binnenland en kwam te E̱feze, waar hij enige discipelen aantrof,
2 en hij zei tot hen: „Hebt GIJ heilige geest ontvangen toen GIJ gelovigen werdt?” Zij zeiden tot hem: „Hoe zo, wij hebben nog nooit gehoord dat er een heilige geest is.”
3 En hij zei: „Waarin zijt GIJ dan gedoopt?” Zij zeiden: „In Joha̱nnes’ doop.”
4 Pa̱u̱lus zei: „Joha̱nnes doopte met de doop [als een symbool] van berouw en zei tot het volk dat zij moesten geloven in degene die na hem kwam, dat is, in Jezus.”
5 Toen zij dit hoorden, werden zij in de naam van de Heer Jezus gedoopt.
6 En toen Pa̱u̱lus hun de handen oplegde, kwam de heilige geest op hen, en zij gingen in talen spreken en profeteren.
7 Bij elkaar waren er ongeveer twaalf mannen.
8 Hij ging de synagoge binnen, waar hij drie maanden lang met vrijmoedigheid sprak, terwijl hij lezingen hield en overredingskracht gebruikte aangaande het koninkrijk Gods.
9 Maar toen sommigen zich bleven verharden en niet geloofden en ten aanhoren van de menigte nadelig spraken over De Weg, trok hij zich van hen terug en zonderde de discipelen af, terwijl hij dagelijks lezingen hield in [de aula van] de school van Tyra̱nnus.
10 Dit ging twee jaar lang zo voort, zodat alle bewoners van het [district] A̱sia het woord van de Heer hoorden, zowel joden als Grieken.
11 En God bleef buitengewone krachtige werken door de handen van Pa̱u̱lus verrichten,
12 zodat men zelfs doeken en schorten van zijn lichaam bracht naar hen die iets mankeerden en de kwalen hen verlieten en de boze geesten uitgingen.
13 Maar enigen van de rondtrekkende joden die het uitwerpen van demonen beoefenden, ondernamen het eveneens de naam van de Heer Jezus te noemen over hen die de boze geesten hadden, door te zeggen: „Ik gelast U plechtig krachtens Jezus, die door Pa̱u̱lus wordt gepredikt.”
14 Nu waren er zeven zonen van een zekere Ske̱va, een joodse overpriester, die dit deden.
15 Maar de boze geest gaf hun ten antwoord: „Ik ken Jezus, en Pa̱u̱lus is mij bekend; maar wie zijt GIJ?”
16 Toen sprong de mens in wie de boze geest was op hen af, overmeesterde de een na de ander en kreeg de overhand op hen, zodat zij naakt en gewond uit dat huis wegvluchtten.
17 Dit werd aan allen, zowel de joden als de Grieken die in E̱feze woonden, bekend; en vrees overviel hen allen en de naam van de Heer Jezus werd aanhoudend grootgemaakt.
18 En velen van hen die gelovigen waren geworden, kwamen openlijk hun praktijken belijden en bekendmaken.
19 Ja, vrij velen van hen die magische kunsten hadden beoefend, brachten hun boeken bijeen en verbrandden ze ten aanschouwen van iedereen. En men berekende de gezamenlijke prijs ervan, die een waarde van vijftigduizend zilverstukken bleek te vertegenwoordigen.
20 Aldus bleef het woord van Jehovah op machtige wijze groeien en de overhand nemen.
21 Toen nu deze dingen volbracht waren, nam Pa̱u̱lus zich in zijn geest voor om, nadat hij Macedo̱nië en Acha̱je was doorgegaan, naar Jeru̱zalem te trekken en zei: „Nadat ik daar ben geweest, moet ik ook Ro̱me bezoeken.”
22 Hij zond dus twee van degenen die hem dienden, Timo̱theüs en Era̱stus, naar Macedo̱nië, maar zelf hield hij zich nog enige tijd in het [district] A̱sia op.
23 In diezelfde tijd ontstond er geen geringe opschudding betreffende De Weg.
24 Er was namelijk iemand genaamd Deme̱trius, een zilversmid, die zilveren Artemistempeltjes maakte en de kunsthandwerkers daarmee geen klein gewin verschafte;
25 en hij bracht dezen en degenen die aan zulke dingen werkten bijeen en zei: „Mannen, GIJ weet zeer goed dat wij aan dit bedrijf onze welvaart te danken hebben.
26 Ook ziet en hoort GIJ hoe deze Pa̱u̱lus niet alleen in E̱feze maar in bijna het gehele [district] A̱sia een aanzienlijke schare heeft overreed en hen tot een andere opvatting heeft gebracht door te zeggen dat de [goden] die door handen worden gemaakt, geen goden zijn.
27 Bovendien bestaat niet alleen het gevaar dat dit beroep van ons in diskrediet zal geraken, maar ook dat de tempel van de grote godin A̱rtemis als niets geacht zal worden, en zelfs haar luister, die door het gehele [district] A̱sia en de bewoonde aarde wordt aanbeden, staat op het punt tenietgedaan te worden.”
28 Toen de mensen dit hoorden en met toorn werden vervuld, gingen zij schreeuwen en zeiden: „Groot is A̱rtemis van de Efeziërs!”
29 De stad dan raakte volkomen in verwarring, en zij stormden als één man het theater in, waarbij zij de Macedoniërs Ga̱jus en Arista̱rchus, Pa̱u̱lus’ reisgezellen, meesleurden.
30 Wat Pa̱u̱lus betreft, hij was bereid zich naar binnen, onder het volk, te begeven, maar de discipelen stonden het hem niet toe.
31 Zelfs enkelen van hen die de feesten en spelen organiseerden en hem vriendelijk gezind waren, lieten hem voorts dringend verzoeken zich niet in het theater te wagen.
32 Het was in werkelijkheid zo, dat sommigen dit en anderen dat schreeuwden, want de vergadering was in verwarring, en de meerderheid van hen wist niet om welke reden zij waren bijeengekomen.
33 Te zamen brachten zij dan Alexa̱nder uit de schare, daar de joden hem naar voren duwden; en Alexa̱nder wenkte met de hand en wilde zijn verdediging voor het volk houden.
34 Maar toen zij hem als een jood herkenden, steeg er uit aller mond één kreet op, terwijl zij ongeveer twee uur lang schreeuwden: „Groot is A̱rtemis van de Efeziërs!”
35 Toen de stadsschrijver de schare ten slotte tot bedaren had gebracht, zei hij: „Mannen van E̱feze, welk mens is er eigenlijk die niet weet dat de stad van de Efeziërs de tempelbewaarster is van de grote A̱rtemis en van het beeld dat uit de hemel is gevallen?
36 Aangezien deze dingen daarom onbetwistbaar zijn, betaamt het U rustig te blijven en niet overijld te handelen.
37 Want GIJ hebt deze mannen, die noch tempelrovers noch lasteraars van onze godin zijn, [hier] gebracht.
38 Indien Deme̱trius en de kunsthandwerkers met hem daarom een aanklacht tegen iemand hebben, er worden rechtsdagen gehouden en er zijn proconsuls; laten zij aanklachten tegen elkaar indienen.
39 Zoekt GIJ echter iets wat verder dan dat gaat, dan moet daarover in een formele vergadering worden beslist.
40 Want wij lopen in verband met de aangelegenheid van vandaag werkelijk gevaar van oproer te worden beschuldigd, daar er geen enkele grond bestaat die wij als reden zullen kunnen aanvoeren voor deze wanordelijke samenscholing.”
41 En toen hij deze dingen had gezegd, ontbond hij de vergadering.
handelingen 20
20 Nadat nu de opschudding was bedaard, liet Pa̱u̱lus de discipelen komen, en toen hij hen had aangemoedigd en afscheid van hen had genomen, ging hij op reis naar Macedo̱nië.
2 Na die streken te zijn doorgetrokken en hen daar met menig aanmoedigend woord te hebben toegesproken, kwam hij in Griekenland.
3 En toen hij daar drie maanden had doorgebracht, besloot hij, omdat er door de joden een complot tegen hem werd gesmeed toen hij op het punt stond scheep te gaan naar Sy̱rië, door Macedo̱nië terug te keren.
4 Hem vergezelden So̱pater, de zoon van Py̱rrhus uit Bere̱a, [en] van de Thessalonicenzen Arista̱rchus en Secu̱ndus, en Ga̱jus uit De̱rbe, en Timo̱theüs, en uit het [district] A̱sia Ty̱chikus en Tro̱fimus.
5 Dezen gingen vooruit en wachtten ons in Tro̱as op;
6 wij staken echter na de dagen der ongezuurde broden van Fili̱ppi af in zee en kwamen binnen vijf dagen bij hen in Tro̱as, waar wij zeven dagen doorbrachten.
7 Toen wij op de eerste dag van de week vergaderd waren om een maaltijd te gebruiken, ging Pa̱u̱lus, aangezien hij de volgende dag zou vertrekken, hen toespreken, en hij zette zijn rede tot middernacht voort.
8 Er waren dan heel wat lampen in het bovenvertrek waar wij vergaderd waren.
9 Een zekere jonge man genaamd E̱u̱tychus zat aan het venster en viel in een diepe slaap terwijl Pa̱u̱lus bleef doorspreken, en toen hij in de slaap ineenzakte, viel hij van de derde verdieping naar beneden en werd dood opgenomen.
10 Maar Pa̱u̱lus ging naar beneden, wierp zich op hem en sloeg zijn armen om hem heen en zei: „Houdt ermee op misbaar te maken, want zijn ziel is in hem.”
11 Hij ging nu naar boven en begaf zich aan de maaltijd en nam voedsel tot zich, en na nog een geruime poos, tot het aanbreken van de dag, [met hen] gesproken te hebben, vertrok hij ten slotte.
12 De jongen dan brachten zij levend weg en zij waren buitengewoon vertroost.
13 Wij begaven ons nu naar de boot en gingen scheep naar A̱ssus, waar wij van plan waren Pa̱u̱lus aan boord te nemen, want nadat hij dienaangaande instructies had gegeven, was hij zelf van plan te voet te gaan.
14 Toen hij ons daarom in A̱ssus inhaalde, namen wij hem aan boord en gingen naar Mityle̱ne;
15 en de volgende dag voeren wij vandaar weg en kwamen tegenover Chi̱os, maar de dag daarop deden wij Sa̱mos aan en nog een dag later kwamen wij te Mile̱te aan.
16 Want Pa̱u̱lus had besloten E̱feze voorbij te varen opdat hij geen tijd in het [district] A̱sia zou doorbrengen; hij haastte zich namelijk om zo mogelijk op de dag van het pinkster[feest] in Jeru̱zalem te zijn.
17 Van Mile̱te uit zond hij echter [bericht] naar E̱feze om de oudere mannen van de gemeente te roepen.
18 Toen zij bij hem kwamen, zei hij tot hen: „GIJ weet zeer goed hoe ik vanaf de eerste dag dat ik het [district] A̱sia betrad, al de tijd bij U ben geweest
19 en met de grootste ootmoedigheid des geestes de Heer als slaaf heb gediend, onder tranen en met beproevingen die mij overkwamen door de complotten van de joden;
20 terwijl ik mij er niet van heb weerhouden U al wat nuttig was te vertellen en U in het openbaar en van huis tot huis te onderwijzen.
21 Doch ik heb zowel aan joden als aan Grieken grondig getuigenis afgelegd omtrent berouw jegens God en geloof in onze Heer Jezus.
22 En ziet! nu bevind ik mij, gebonden in de geest, op weg naar Jeru̱zalem, hoewel ik niet weet wat mij daar zal overkomen,
23 behalve dat de heilige geest van stad tot stad herhaaldelijk getuigenis jegens mij aflegt en zegt dat mij boeien en verdrukkingen te wachten staan.
24 Doch ik hecht niet de minste waarde aan mijn ziel als zou ze mij dierbaar zijn, indien ik mijn loopbaan en de bediening die ik van de Heer Jezus heb ontvangen, maar mag voleindigen om grondig getuigenis af te leggen van het goede nieuws van de onverdiende goedheid van God.
25 En nu, ziet! ik weet dat GIJ allen, onder wie ik ben rondgegaan en het koninkrijk heb gepredikt, mijn gezicht niet meer zult zien.
26 Daarom roep ik U op de dag van heden tot getuigen dat ik rein ben van het bloed van alle mensen,
27 want ik heb mij er niet van weerhouden U al de raad Gods te vertellen.
28 Schenkt aandacht aan UZELF en aan de gehele kudde, onder welke de heilige geest U tot opzieners heeft aangesteld, om de gemeente van God te weiden, welke hij met het bloed van zijn eigen [Zoon] heeft gekocht.
29 Ik weet dat er na mijn heengaan onderdrukkende wolven bij U zullen binnendringen, die de kudde niet teder zullen behandelen,
30 en uit UW eigen midden zullen mannen opstaan die verdraaide dingen zullen spreken om de discipelen achter zich aan te trekken.
31 Blijft daarom wakker en houdt in gedachte dat ik drie jaar lang, nacht en dag, niet heb opgehouden een ieder onder tranen ernstig te vermanen.
32 En nu draag ik U op aan God en aan het woord van zijn onverdiende goedheid, welk [woord] U kan opbouwen en U de erfenis kan geven onder alle geheiligden.
33 Ik heb niemands zilver of goud of kleding begeerd.
34 GIJ weet zelf dat deze handen voorzien hebben in mijn eigen behoeften en in die van hen die bij mij waren.
35 Ik heb U in alle dingen getoond dat GIJ door aldus te arbeiden, de zwakken moet bijstaan en de woorden van de Heer Jezus in gedachte moet houden, toen hijzelf zei: ’Het is gelukkiger te geven dan te ontvangen.’”
36 En toen hij deze dingen had gezegd, knielde hij met hen allen neer en bad.
37 Ja, er barstte heel wat geween onder hen allen uit, en zij vielen Pa̱u̱lus om de hals en kusten hem teder,
38 want zij waren vooral bedroefd over het woord dat hij had gesproken, dat zij zijn gezicht niet meer zouden zien. Daarna deden zij hem uitgeleide naar de boot.
handelingen 21
21 Toen wij ons nu van hen hadden losgerukt en in zee staken, koersten wij rechtstreeks naar Kos, maar de volgende [dag] naar Rho̱dos en vandaar naar Pa̱tara.
2 En toen wij een boot hadden gevonden die naar Feni̱cië overstak, gingen wij aan boord en voeren af.
3 Nadat wij het [eiland] Cy̱prus in zicht hadden gekregen, lieten wij het aan de linkerzijde achter ons en voeren door naar Sy̱rië en kwamen te Ty̱rus aan land, want daar moest de boot [zijn] lading lossen.
4 Na enig zoeken vonden wij de discipelen en bleven daar zeven dagen. Maar door middel van de geest zeiden zij Pa̱u̱lus herhaaldelijk geen voet in Jeru̱zalem te zetten.
5 Toen wij dan aan het einde van die dagen waren gekomen, vertrokken wij en begaven ons op weg; maar zij allen, met de vrouwen en kinderen, deden ons uitgeleide tot buiten de stad. En op het strand knielden wij neer in gebed
6 en namen afscheid van elkaar, en wij gingen aan boord van de boot, maar zij keerden naar huis terug.
7 Vanaf Ty̱rus legden wij toen het laatste stuk van de zeereis af en kwamen te Ptolema̱ïs aan, en wij begroetten de broeders en bleven één dag bij hen.
8 De volgende dag vertrokken wij en kwamen in Cesare̱a aan, en wij gingen het huis van Fili̱ppus de evangelieprediker binnen, die één van de zeven mannen was, en wij bleven bij hem.
9 Deze had vier dochters, maagden, die profeteerden.
10 Maar terwijl wij daar verscheidene dagen bleven, kwam er een zekere profeet uit Jude̱a genaamd Aga̱bus,
11 en hij kwam naar ons toe en nam de gordel van Pa̱u̱lus, bond zijn eigen voeten en handen en zei: „Zo zegt de heilige geest: ’De man aan wie deze gordel toebehoort, zullen de joden aldus binden in Jeru̱zalem en zij zullen hem overleveren in de handen van mensen uit de natiën.’”
12 Toen wij dit nu hoorden, verzochten voorts zowel wij als degenen van die plaats hem dringend niet naar Jeru̱zalem op te gaan.
13 Toen antwoordde Pa̱u̱lus: „Wat doet GIJ door te wenen en mijn hart week te maken? Weest ervan verzekerd dat ik bereid ben mij te Jeru̱zalem niet alleen te laten binden, maar er ook te sterven voor de naam van de Heer Jezus.”
14 Toen hij zich niet liet ontraden, legden wij ons erbij neer met de woorden: „De wil van Jehovah geschiede.”
15 Na deze dagen nu maakten wij ons reisvaardig en gingen toen op naar Jeru̱zalem.
16 Er gingen echter ook enkelen van de discipelen uit Cesare̱a met ons mee om ons bij de man te brengen in wiens huis wij te gast zouden zijn, een zekere Mna̱son van Cy̱prus, een der eerste discipelen.
17 Toen wij in Jeru̱zalem aankwamen, ontvingen de broeders ons met vreugde.
18 Maar de volgende [dag] ging Pa̱u̱lus met ons naar Jako̱bus; en alle oudere mannen waren daar aanwezig.
19 En na hen te hebben begroet, verhaalde hij in bijzonderheden de dingen die God door middel van zijn bediening onder de natiën had gedaan.
20 Toen zij dit hadden gehoord, gingen zij God verheerlijken, en zij zeiden tot hem: „Gij ziet, broeder, hoeveel duizenden gelovigen er onder de joden zijn; en zij zijn allen vol ijver voor de Wet.
21 Zij hebben echter over u horen zeggen dat gij aan alle joden die onder de natiën leven, afval van Mo̱zes leert, door hun te zeggen dat zij hun kinderen niet moeten besnijden en niet naar de [plechtige] gebruiken moeten wandelen.
22 Wat nu te doen? In ieder geval zullen zij horen dat gij zijt aangekomen.
23 Doe daarom wat wij u nu zeggen: Wij hebben vier mannen die onder een gelofte staan.
24 Neem dezen mee en reinig u ceremonieel met hen en draag de kosten voor hen, opdat zij hun hoofd kunnen laten scheren. En aldus zal iedereen weten dat er niets waar is van wat zij over u hebben horen zeggen, maar dat gij ordelijk wandelt en ook zelf de Wet houdt.
25 Wat de gelovigen uit de natiën aangaat, wij hebben hun onze beslissing doen toekomen dat zij zich dienen te wachten voor datgene wat aan afgoden ten slachtoffer is gebracht, en ook voor bloed en voor wat verstikt is en voor hoererij.”
26 Toen nam Pa̱u̱lus de volgende dag de mannen mee en reinigde zich ceremonieel met hen en ging de tempel binnen om aangifte te doen van de dagen die met betrekking tot de ceremoniële reiniging vervuld moesten worden totdat de offergave voor een ieder van hen gebracht zou worden.
27 Toen nu de zeven dagen bijna om waren, zagen de joden uit A̱sia hem in de tempel, waarop zij de gehele schare in verwarring brachten, en zij sloegen de hand aan hem
28 en schreeuwden: „Mannen van I̱sraël, helpt! Dit is de mens die overal aan iedereen een leer verkondigt welke gericht is tegen het volk en de Wet en deze plaats, en daarbij komt nog dat hij zelfs Grieken in de tempel heeft gebracht en deze heilige plaats heeft verontreinigd.”
29 Zij hadden namelijk tevoren Tro̱fimus, de Efeziër, met hem in de stad gezien, maar meenden dat Pa̱u̱lus hem in de tempel had gebracht.
30 En de gehele stad kwam in opschudding, en er ontstond een volksoploop; en zij grepen Pa̱u̱lus en sleepten hem de tempel uit. En onmiddellijk werden de deuren gesloten.
31 En terwijl zij hem trachtten te doden, werd aan de bevelhebber van de legerafdeling gemeld dat heel Jeru̱zalem in verwarring was;
32 en hij nam terstond soldaten en legeroversten en snelde naar hen toe. Toen zij de militaire bevelhebber en de soldaten gewaar werden, hielden zij op Pa̱u̱lus te slaan.
33 Toen kwam de militaire bevelhebber naderbij en greep hem en gaf bevel hem met twee ketens te boeien; en vervolgens informeerde hij wie hij was en wat hij had gedaan.
34 Maar sommigen in de schare schreeuwden toen dit en anderen dat. Daar hij dus wegens het tumult zelf niets met zekerheid te weten kon komen, gebood hij hem naar het soldatenkwartier te brengen.
35 Maar toen hij op de trappen kwam, werd de situatie zo, dat hij vanwege het geweld van de schare door de soldaten werd gedragen;
36 want de volksmenigte bleef volgen, terwijl zij schreeuwden: „Weg met hem!”
37 Op het punt nu het soldatenkwartier binnengebracht te worden, zei Pa̱u̱lus tot de militaire bevelhebber: „Mag ik u iets zeggen?” Hij zei: „Spreekt gij Grieks?
38 Zijt gij dan niet de Egyptenaar die vóór deze dagen een oproer heeft verwekt en de vierduizend dolkstekers naar de wildernis heeft gevoerd?”
39 Toen zei Pa̱u̱lus: „Ik ben in feite een jood, van Ta̱rsus in Cili̱cië, een burger van een niet onaanzienlijke stad. Ik smeek u daarom: Sta mij toe tot het volk te spreken.”
40 Nadat hij toestemming had gegeven, wenkte Pa̱u̱lus, op de trappen staande, met de hand tot het volk. Toen er een diepe stilte was gevallen, sprak hij hen in de Hebreeuwse taal toe en zei:
handelingen 22
22 „Mannen, broeders en vaders, hoort mijn verdediging [die ik] thans tot U [richt].”
2 (Toen zij nu hoorden dat hij hun in de Hebreeuwse taal toesprak, hielden zij zich nog stiller, en hij zei:)
3 „Ik ben een jood, geboren te Ta̱rsus in Cili̱cië, maar opgevoed in deze stad, aan de voeten van Gama̱liël, onderricht volgens de striktheid van de voorvaderlijke Wet, ijverig zijnde voor God, evenals GIJ allen heden zijt.
4 En ik heb deze Weg ten dode toe vervolgd door zowel mannen als vrouwen in boeien te slaan en aan gevangenissen over te leveren,
5 zoals ook de hogepriester en de gehele vergadering van oudere mannen van mij kunnen getuigen. Van hen heb ik ook brieven gekregen voor de broeders in Dama̱skus, en ik was op weg om ook hen die zich daar bevonden, geboeid naar Jeru̱zalem te brengen om te worden gestraft.
6 Maar onderweg, toen ik Dama̱skus al dicht genaderd was, omstreeks het middaguur, flitste er plotseling uit de hemel een groot licht helemaal om mij heen,
7 en ik viel op de grond en hoorde een stem tot mij zeggen: ’Saul, Saul, waarom vervolgt gij mij?’
8 Ik antwoordde: ’Wie zijt gij, Heer?’ En hij zei tot mij: ’Ik ben Jezus de Nazarener, die gij vervolgt.’
9 De mannen nu die bij mij waren, zagen wel het licht, maar hoorden niet de stem van degene die tot mij sprak.
10 Daarop zei ik: ’Wat moet ik doen, Heer?’ De Heer zei tot mij: ’Sta op, ga naar Dama̱skus, en daar zal men u alles zeggen wat u opgelegd is om te doen.’
11 Daar ik echter ten gevolge van de heerlijkheid van dat licht niets kon zien, werd ik door degenen die bij mij waren, bij de hand geleid en kwam zo in Dama̱skus aan.
12 Een zekere Anani̱as nu, een eerbiedig man naar de Wet, over wie door alle joden die daar woonden een goed bericht werd uitgebracht,
13 kwam naar mij toe, en terwijl hij bij mij stond, zei hij tot mij: ’Saul, broeder, krijg uw gezichtsvermogen terug!’ En in datzelfde uur sloeg ik mijn ogen naar hem op.
14 Hij zei: ’De God van onze voorvaders heeft u verkozen om zijn wil te leren kennen en de Rechtvaardige te zien en de stem van zijn mond te horen,
15 omdat gij bij alle mensen een getuige voor hem moet zijn van dingen die gij gezien en gehoord hebt.
16 En nu, waarom talmt gij nog? Sta op, laat u dopen en was uw zonden weg doordat gij zijn naam aanroept.’
17 Maar toen ik naar Jeru̱zalem was teruggekeerd en in de tempel aan het bidden was, geraakte ik in trance
18 en zag hem, terwijl hij tot mij zei: ’Maak voort en ga vlug uit Jeru̱zalem, want zij zullen uw getuigenis omtrent mij niet aanvaarden.’
19 En ik zei: ’Heer, zij weten zelf heel goed dat ik het was die degenen die in u geloven, in de gevangenis liet werpen en in de ene synagoge na de andere liet geselen;
20 en toen het bloed van uw getuige Ste̱fanus werd vergoten, stond ik er zelf ook bij en hechtte er mijn goedkeuring aan en bewaakte de bovenklederen van hen die hem om het leven brachten.’
21 En toch zei hij tot mij: ’Ga heen, want ik zal u naar verre natiën uitzenden.’”
22 Zij dan bleven naar hem luisteren tot dit woord toe, waarop zij hun stem verhieven en zeiden: „Weg van de aarde met zo [iemand], want hij behoorde niet te leven!”
23 En omdat zij stonden te schreeuwen en met hun bovenklederen zwaaiden en stof in de lucht gooiden,
24 beval de militaire bevelhebber hem het soldatenkwartier binnen te brengen en zei dat men hem onder geseling een verhoor moest afnemen, opdat hij volledig te weten zou komen om welke reden zij zo tegen hem schreeuwden.
25 Maar toen zij hem hadden uitgestrekt voor de geseling, zei Pa̱u̱lus tot de legeroverste die erbij stond: „Is het ulieden geoorloofd een mens die een Romein is en die niet eens veroordeeld is, te geselen?”
26 Toen de legeroverste dit nu hoorde, ging hij het de militaire bevelhebber berichten en zei: „Wat zijt gij van plan te doen? Deze mens is namelijk een Romein.”
27 De militaire bevelhebber kwam daarom [naar hem] toe en zei tot hem: „Zeg mij: Zijt gij een Romein?” Hij zei: „Ja.”
28 De militaire bevelhebber antwoordde: „Ik heb dit burgerrecht voor een grote som [geld] gekocht.” Pa̱u̱lus zei: „Maar ik bezit [het] zelfs krachtens geboorte.”
29 Onmiddellijk lieten daarom degenen die op het punt stonden hem onder pijniging te verhoren, hem met rust; en de militaire bevelhebber werd bevreesd toen hij te weten kwam dat hij een Romein was en dat hij hem had laten boeien.
30 Omdat hij met zekerheid wilde weten waarom hij eigenlijk door de joden werd beschuldigd, maakte hij hem derhalve de volgende dag los en gebood de overpriesters en het gehele Sa̱nhedrin bijeen te komen. En hij bracht Pa̱u̱lus erheen en stelde hem in hun midden.
handelingen 23
23 Terwijl Pa̱u̱lus het Sa̱nhedrin strak aankeek, zei hij: „Mannen, broeders, ik heb mij tot op deze dag met een volmaakt zuiver geweten voor God gedragen.”
2 Hierop beval de hogepriester Anani̱as degenen die bij hem stonden, hem op de mond te slaan.
3 Toen zei Pa̱u̱lus tot hem: „God zal u slaan, gij witgekalkte muur. Zit gij daar om mij naar de Wet te oordelen en gebiedt terzelfder tijd, in overtreding van de Wet, mij te slaan?”
4 De omstanders zeiden: „Beschimpt gij de hogepriester van God?”
5 En Pa̱u̱lus zei: „Ik wist niet, broeders, dat hij hogepriester was. Want er staat geschreven: ’Gij moogt niet nadelig spreken over een regeerder van uw volk.’”
6 Toen Pa̱u̱lus nu merkte dat het ene gedeelte uit Sadduceeën maar het andere uit Farizeeën bestond, riep hij daarop in het Sa̱nhedrin uit: „Mannen, broeders, ik ben een Farizeeër, een zoon van Farizeeën. Met betrekking tot de hoop op de opstanding der doden word ik geoordeeld.”
7 Omdat hij dit had gezegd, ontstond er onenigheid tussen de Farizeeën en Sadduceeën, en de menigte raakte verdeeld.
8 Want de Sadduceeën zeggen dat er geen opstanding is, noch engel, noch geest, maar de Farizeeën maken die alle in het openbaar bekend.
9 Zo ontstond er dan een luid geschreeuw, en sommigen van de schriftgeleerden van de partij der Farizeeën stonden op en gingen heftig twisten en zeiden: „Wij vinden niets verkeerds in deze mens; maar indien er een geest of een engel tot hem heeft gesproken —.”
10 Toen nu de onenigheid nog groter werd, vreesde de militaire bevelhebber dat Pa̱u̱lus door hen in stukken gescheurd zou worden, en hij gebood het soldatenkorps naar beneden te gaan en hem uit hun midden weg te rukken en in het soldatenkwartier te brengen.
11 De volgende nacht echter stond de Heer bij hem en zei: „Houd goede moed! Want zoals gij in Jeru̱zalem een grondig getuigenis hebt gegeven over de dingen aangaande mij, zo moet gij ook in Ro̱me getuigenis afleggen.”
12 Toen het nu dag werd, smeedden de joden een samenzwering en verbonden zich met een vervloeking door te zeggen dat zij noch eten noch drinken zouden totdat zij Pa̱u̱lus hadden gedood.
13 Het waren er meer dan veertig die deze met een eed bekrachtigde samenzwering hadden gesmeed;
14 en zij gingen naar de overpriesters en de oudere mannen en zeiden: „Wij hebben ons met een vervloeking plechtig verbonden geen hap voedsel te gebruiken voordat wij Pa̱u̱lus hebben gedood.
15 Geeft GIJ nu daarom te zamen met het Sa̱nhedrin de militaire bevelhebber duidelijk te verstaan waarom hij hem naar U toe moet brengen, alsof het UW bedoeling was de zaken hem aangaande nauwkeuriger vast te stellen. Maar voordat hij dichtbij komt, zullen wij klaarstaan om hem om het leven te brengen.”
16 De zoon van Pa̱u̱lus’ zuster hoorde echter dat zij op de loer lagen, en hij ging naar het soldatenkwartier, begaf zich naar binnen en berichtte het aan Pa̱u̱lus.
17 Pa̱u̱lus riep toen een van de legeroversten bij zich en zei: „Breng deze jonge man naar de militaire bevelhebber, want hij heeft hem iets te berichten.”
18 Deze dan nam hem mee en bracht hem naar de militaire bevelhebber en zei: „De gevangene Pa̱u̱lus heeft mij bij zich geroepen en mij verzocht deze jonge man naar u toe te brengen, omdat hij u iets te zeggen heeft.”
19 De militaire bevelhebber pakte hem bij de hand en nam hem terzijde en informeerde toen onder vier ogen: „Wat hebt gij mij te berichten?”
20 Hij zei: „De joden zijn overeengekomen u te verzoeken Pa̱u̱lus morgen naar het Sa̱nhedrin te brengen, als was het hun bedoeling het een en ander nauwkeuriger omtrent hem te vernemen.
21 Laat u vooral niet door hen overreden, want meer dan veertig mannen van hen loeren op hem, en zij hebben zich met een vervloeking verbonden noch te eten noch te drinken voordat zij hem om het leven hebben gebracht; en nu staan zij klaar en wachten op uw toezegging.”
22 De militaire bevelhebber dan liet de jonge man gaan na hem te hebben bevolen: „Verklap aan niemand dat gij mij deze dingen duidelijk hebt gemaakt.”
23 En hij ontbood een tweetal legeroversten en zei: „Maakt tweehonderd soldaten gereed om naar Cesare̱a te marcheren, alsmede zeventig ruiters en tweehonderd speerdragers, op het derde uur van de nacht.
24 Zorgt ook voor lastdieren, opdat zij Pa̱u̱lus kunnen laten rijden en hem veilig naar de stadhouder Fe̱lix kunnen overbrengen.”
25 En hij schreef een brief die aldus was gesteld:
26 „Cla̱u̱dius Ly̱sias aan zijne excellentie, stadhouder Fe̱lix: Gegroet!
27 Deze man werd door de joden gegrepen en werd al bijna door hen om het leven gebracht, maar ik kwam plotseling met een korps soldaten en ontzette hem, omdat ik vernam dat hij een Romein was.
28 En daar ik de reden te weten wenste te komen waarom zij hem beschuldigden, heb ik hem naar hun Sa̱nhedrin gebracht.
29 Ik kwam tot de bevinding dat hij werd beschuldigd inzake vraagstukken van hun Wet, maar dat hem niets ten laste werd gelegd wat dood of boeien verdient.
30 Maar omdat er aan mij is onthuld dat er een complot tegen de man gesmeed zal worden, zend ik hem terstond naar u toe en gebied de beschuldigers om in uw tegenwoordigheid te zeggen wat zij tegen hem hebben.”
31 Deze soldaten dan namen Pa̱u̱lus, zoals hun was bevolen, mee en brachten hem ’s nachts naar Anti̱patris.
32 De volgende dag lieten zij de ruiters met hem verder gaan en keerden zelf naar het soldatenkwartier terug.
33 De [ruiters] gingen Cesare̱a binnen en overhandigden de brief aan de stadhouder en leverden ook Pa̱u̱lus aan hem af.
34 Hij dan las [de brief] en informeerde uit welke provincie hij was en vernam dat hij uit Cili̱cië was.
35 „Ik zal u een grondig verhoor afnemen”, zo zei hij, „wanneer ook uw beschuldigers zijn aangekomen.” En hij gebood dat hij in het pretoriaanse paleis van Hero̱des onder bewaking gehouden zou worden.
handelingen 24
24 Vijf dagen later kwam de hogepriester Anani̱as met enkele oudere mannen en een openbare spreker, een zekere Tertu̱llus, en zij dienden bij de stadhouder een aanklacht tegen Pa̱u̱lus in.
2 Toen hij werd voorgeroepen, begon Tertu̱llus hem te beschuldigen door te zeggen: „Aangezien wij door uw toedoen grote vrede genieten en er door uw vooruitziende blik hervormingen tot stand komen in deze natie,
3 aanvaarden wij dit te allen tijde en ook in alle plaatsen met de grootste dankbaarheid, Uwe Excellentie Fe̱lix.
4 Maar om u niet langer op te houden, smeek ik u zo welwillend te zijn ons kort aan te horen.
5 Wij hebben namelijk bevonden dat deze man een pest is en oproeren verwekt onder alle joden op de gehele bewoonde aarde en aan de spits staat van de sekte der Nazarenen,
6 die ook heeft getracht de tempel te ontheiligen en die wij hebben gegrepen.
7 ——
8 Door hem in verhoor te nemen, kunt gij al deze dingen waarvan wij hem beschuldigen, zelf van hem te weten komen.”
9 Toen namen ook de joden aan de aanval deel, door te verklaren dat deze dingen inderdaad zo waren.
10 Hierop antwoordde Pa̱u̱lus, nadat de stadhouder hem door een knik te kennen had gegeven dat hij kon spreken: „Daar ik zeer goed weet dat deze natie u reeds vele jaren als rechter heeft, spreek ik graag tot mijn verdediging over de dingen aangaande mijzelf,
11 aangezien gij u ervan kunt vergewissen dat er wat mij betreft niet meer dan twaalf dagen zijn verstreken sinds ik opging om in Jeru̱zalem te aanbidden;
12 en zij hebben mij noch in de tempel aangetroffen terwijl ik met iemand argumenteerde, noch een samenscholing zien verwekken, hetzij in de synagogen of ook maar ergens in de stad.
13 Evenmin kunnen zij u een bewijs leveren voor de dingen waarvan zij mij op dit ogenblik beschuldigen.
14 Dit geef ik u echter toe, dat ik volgens de weg die zij een ’sekte’ noemen, aldus heilige dienst voor de God van mijn voorvaders verricht, aangezien ik alles geloof wat in de Wet is uiteengezet en in de Profeten staat geschreven;
15 en op God heb ik mijn hoop gesteld, welke hoop ook deze [mannen] zelf koesteren, dat er een opstanding zal zijn van zowel de rechtvaardigen als de onrechtvaardigen.
16 Ja, in dit opzicht oefen ik mijzelf voortdurend om een bewustzijn te bezitten dat ik geen overtreding tegen God en de mensen bega.
17 Na verscheidene jaren ben ik daarom gekomen om gaven van barmhartigheid aan mijn natie te brengen, en offergaven.
18 Terwijl ik met deze zaken bezig was, troffen zij mij ceremonieel gereinigd in de tempel aan, maar zonder een schare of tumult. Er waren echter zekere joden uit het [district] A̱sia,
19 die eigenlijk hier voor u moesten staan en mij moesten beschuldigen indien zij iets tegen mij zouden hebben.
20 Of laten deze [mannen] hier zelf zeggen wat voor onrecht zij hebben gevonden toen ik voor het Sa̱nhedrin stond,
21 behalve met betrekking tot deze ene uitspraak, die ik uitriep toen ik in hun midden stond: ’Met betrekking tot de opstanding der doden word ik heden voor U geoordeeld!’”
22 Fe̱lix echter, die de zaken betreffende deze Weg tamelijk nauwkeurig wist, scheepte de [mannen] nu af en zei: „Wanneer de militaire bevelhebber Ly̱sias hier komt, zal ik in deze zaken U aangaande een beslissing nemen.”
23 En hij beval de legeroverste de man in verzekerde bewaring te houden en enige verlichting [van hechtenis] te geven en niemand van de zijnen te verbieden hem van dienst te zijn.
24 Enige dagen later arriveerde Fe̱lix met zijn vrouw Drusi̱lla, die een jodin was, en hij liet Pa̱u̱lus komen en hoorde hem aan inzake het geloof in Christus Jezus.
25 Maar toen hij over rechtvaardigheid en zelfbeheersing en het komende oordeel sprak, werd Fe̱lix door vrees aangegrepen en antwoordde: „Ga voorlopig heen, maar als ik een gelegen tijd vind, zal ik u weer laten roepen.”
26 Tegelijkertijd hoopte hij echter dat Pa̱u̱lus hem geld zou geven. Om die reden liet hij hem zelfs vaker komen en sprak dan met hem.
27 Maar na verloop van twee jaar werd Fe̱lix door Po̱rcius Fe̱stus opgevolgd; en omdat Fe̱lix bij de joden in de gunst wilde komen, liet hij Pa̱u̱lus in gevangenschap achter.
handelingen 25
25 Daarom ging Fe̱stus drie dagen nadat hij de [regering over de] provincie had aanvaard, van Cesare̱a op naar Jeru̱zalem;
2 en de overpriesters en de voornaamste mannen van de joden dienden een aanklacht tegen Pa̱u̱lus bij hem in. Derhalve deden zij hem toen een dringend verzoek,
3 door als een gunst voor zichzelf maar ten nadele van [Pa̱u̱lus] te vragen hem naar Jeru̱zalem te laten komen, daar zij een hinderlaag legden om hem onderweg om het leven te brengen.
4 Fe̱stus antwoordde echter dat Pa̱u̱lus in Cesare̱a in verzekerde bewaring bleef en dat hijzelf van plan was binnenkort daarheen te vertrekken.
5 „Laten daarom de machthebbers onder U”, zo zei hij, „met mij meegaan en hem beschuldigen, indien er iets buitensporigs met de man aan de hand is.”
6 Toen hij dan niet meer dan acht of tien dagen in hun midden had doorgebracht, ging hij naar Cesare̱a, en de volgende dag nam hij op de rechterstoel plaats en gebood dat Pa̱u̱lus werd binnengebracht.
7 Toen hij vóórkwam, gingen de joden die van Jeru̱zalem waren gekomen, om hem heen staan en brachten vele en zware beschuldigingen tegen hem in, waarvoor zij geen bewijs konden aanvoeren.
8 Maar Pa̱u̱lus zei ter verdediging: „Noch tegen de Wet der joden noch tegen de tempel noch tegen caesar heb ik enige zonde begaan.”
9 Fe̱stus, die bij de joden in de gunst wilde komen, gaf Pa̱u̱lus ten antwoord: „Wenst gij naar Jeru̱zalem op te gaan en daar inzake deze dingen in mijn tegenwoordigheid geoordeeld te worden?”
10 Doch Pa̱u̱lus zei: „Ik sta voor de rechterstoel van caesar, waar ik geoordeeld behoor te worden. Ik heb de joden geen onrecht gedaan, zoals ook gij heel goed vaststelt.
11 Indien ik dus werkelijk een kwaaddoener ben en iets heb bedreven wat de dood verdient, verzoek ik niet om vrijstelling van de dood; indien daarentegen geen van de dingen waarvan deze [mannen] mij beschuldigen [waar] is, kan geen mens mij bij wijze van gunst aan hen uitleveren. Ik beroep mij op caesar!”
12 Toen antwoordde Fe̱stus, na met de vergadering van raadslieden te hebben gesproken: „Op caesar hebt gij u beroepen, naar caesar zult gij gaan.”
13 Toen er nu enkele dagen waren verstreken, kwamen koning Agri̱ppa en Berni̱ce in Cesare̱a aan om Fe̱stus een beleefdheidsbezoek te brengen.
14 En aangezien zij daar een aantal dagen doorbrachten, legde Fe̱stus de zaken betreffende Pa̱u̱lus aan de koning voor en zei: „Fe̱lix heeft een zekere man als gevangene achtergelaten,
15 en toen ik in Jeru̱zalem was, dienden de overpriesters en de oudere mannen der joden een aanklacht aangaande hem in, met het verzoek hem te veroordelen.
16 Maar ik heb hun geantwoord dat het niet de Romeinse procedure is iemand bij wijze van gunst uit te leveren voordat de beschuldigde met zijn beschuldigers wordt geconfronteerd en een kans krijgt in verband met de aanklacht ter verdediging van zichzelf te spreken.
17 Toen zij daarom hier waren samengekomen, talmde ik niet, maar nam de volgende dag op de rechterstoel plaats en gebood dat de man werd binnengebracht.
18 Toen de aanklagers voortraden, brachten zij geen enkele beschuldiging in van de slechte dingen die ik betreffende hem had vermoed.
19 Zij hadden slechts zekere geschillen met hem betreffende hun eigen aanbidding van de godheid en over een zekere Jezus, die dood was, maar van wie Pa̱u̱lus bleef beweren dat hij in leven was.
20 Daar ik nu geen raad wist met het geschil over deze aangelegenheden, vroeg ik hem vervolgens of hij naar Jeru̱zalem wilde gaan om daar betreffende deze zaken geoordeeld te worden.
21 Maar toen Pa̱u̱lus in hoger beroep ging om tot de beslissing van de Augu̱stus in verzekerde bewaring gehouden te worden, heb ik geboden hem in verzekerde bewaring te houden totdat ik hem naar caesar zou doorsturen.”
22 Toen [zei] Agri̱ppa tot Fe̱stus: „Ik zou zelf de mens ook wel eens willen horen.” „Morgen”, zo zei hij, „zult gij hem horen.”
23 De volgende dag kwamen Agri̱ppa en Berni̱ce daarom onder veel praalvertoon en traden, vergezeld van militaire bevelhebbers en ook eminente mannen uit de stad, de audiëntiezaal binnen; en op bevel van Fe̱stus werd Pa̱u̱lus binnengebracht.
24 En Fe̱stus zei: „Koning Agri̱ppa en al GIJ mannen die hier met ons tegenwoordig zijt, GIJ ziet hier de man betreffende wie de gehele menigte der joden te zamen zich zowel in Jeru̱zalem als hier tot mij heeft gewend, schreeuwend dat hij niet langer behoort te leven.
25 Maar ik bevond dat hij niets had bedreven wat de dood verdiende. Toen hij zich daarom zelf op de Augu̱stus beriep, besloot ik hem te zenden.
26 Maar ik heb over hem niets wat ik met zekerheid aan [mijn] Heer kan schrijven. Daarom heb ik hem voor U [allen] gebracht, en in het bijzonder voor u, koning Agri̱ppa, opdat ik, nadat het gerechtelijk onderzoek heeft plaatsgehad, iets zou hebben om te schrijven.
27 Want het lijkt mij onredelijk een gevangene te zenden zonder tevens de beschuldigingen kenbaar te maken die tegen hem zijn ingebracht.”
handelingen 26
26 Agri̱ppa zei tot Pa̱u̱lus: „Het wordt u toegestaan ten behoeve van uzelf te spreken.” Toen strekte Pa̱u̱lus zijn hand uit en ging ertoe over tot zijn verdediging te zeggen:
2 „Ik acht mij gelukkig, koning Agri̱ppa, dat ik betreffende alle dingen waarvan ik door joden word beschuldigd, vandaag in uw tegenwoordigheid mijn verdediging mag houden,
3 vooral omdat gij zeer goed op de hoogte zijt van alle gebruiken zowel als de twistpunten die er onder de joden zijn. Daarom smeek ik u mij geduldig aan te horen.
4 Welnu, wat mijn levenswijze vanaf mijn jeugd betreft, zoals ik die van [het] begin af te midden van mijn natie en in Jeru̱zalem heb gevolgd, alle joden
5 die mij vroeger, van de aanvang af, hebben gekend, weten — indien zij slechts getuigenis wensten af te leggen — dat ik volgens de strengste sekte van onze vorm van aanbidding als een Farizeeër heb geleefd.
6 Niettemin sta ik thans terecht wegens de hoop op de belofte die door God aan onze voorvaders werd gedaan,
7 terwijl toch onze twaalf stammen hopen tot de vervulling van deze belofte te komen door nacht en dag op intensieve wijze heilige dienst voor hem te verrichten. Betreffende deze hoop, o koning, word ik door joden beschuldigd.
8 Waarom wordt het onder ulieden ongelooflijk geoordeeld dat God de doden opwekt?
9 Ik voor mij dacht werkelijk bij mijzelf dat ik vele vijandige daden tegen de naam van Jezus de Nazarener moest begaan,
10 hetgeen ik ook in Jeru̱zalem gedaan heb, en ik heb velen van de heiligen in gevangenissen opgesloten, waartoe ik van de overpriesters volmacht had ontvangen; en als zij ter dood gebracht moesten worden, heb ik mijn stem tegen hen uitgebracht.
11 En door hen in alle synagogen vele malen te straffen, heb ik getracht hen ertoe te dwingen een herroeping te doen; en aangezien mijn woede tegen hen geen grenzen kende, ging ik zo ver dat ik hen zelfs in steden buiten [ons land] vervolgde.
12 Toen ik nu tijdens de uitoefening van deze bezigheden op weg naar Dama̱skus was, met volmacht en in opdracht van de overpriesters,
13 zag ik, o koning, op het middaguur onderweg een licht dat de zon in glans overtrof, uit de hemel om mij en mijn reisgezellen heen flitsen.
14 En toen wij allen op de grond waren gevallen, hoorde ik een stem in de Hebreeuwse taal tot mij zeggen: ’Saul, Saul, waarom vervolgt gij mij? Achteruit te blijven slaan tegen de prikkels maakt het hard voor u.’
15 Maar ik zei: ’Wie zijt gij, Heer?’ En de Heer zei: ’Ik ben Jezus, die gij vervolgt.
16 Maar richt u op en ga op uw voeten staan. Want hiertoe heb ik mij aan u zichtbaar gemaakt, om u uit te kiezen als dienaar en getuige van zowel dingen die gij gezien hebt als dingen die ik u nog betreffende mij zal laten zien,
17 terwijl ik u bevrijd van [dit] volk en van de natiën, waarheen ik u zend
18 om hun ogen te openen, om hen van de duisternis tot het licht en van de autoriteit van Sa̱tan tot God te keren, opdat zij vergeving van zonden ontvangen en een erfenis krijgen onder hen die door [hun] geloof in mij geheiligd zijn.’
19 Daarom, koning Agri̱ppa, ben ik het hemelse gezicht niet ongehoorzaam geworden,
20 maar ben eerst aan hen die in Dama̱skus waren en ook aan degenen die in Jeru̱zalem woonden, en in het gehele land van Jude̱a en aan de natiën de boodschap gaan brengen dat zij berouw moesten hebben en zich tot God moesten keren door werken te doen die bij berouw passen.
21 Vanwege deze dingen hebben joden mij in de tempel gegrepen en gepoogd mij om het leven te brengen.
22 Omdat ik echter de hulp heb verkregen die van God afkomstig is, ga ik er tot op deze dag mee voort zowel aan klein als groot getuigenis af te leggen, maar ik zeg niets anders dan datgene waarvan zowel de Profeten als Mo̱zes hebben verklaard dat het zou geschieden,
23 [namelijk] dat de Christus moest lijden en dat hij, als de eerste die uit de doden opgewekt zou worden, licht zou verkondigen zowel aan dit volk als aan de natiën.”
24 Terwijl hij nu deze dingen tot zijn verdediging sprak, zei Fe̱stus met een luide stem: „Gij wordt waanzinnig, Pa̱u̱lus! Grote geleerdheid drijft u tot waanzin!”
25 Maar Pa̱u̱lus zei: „Ik word niet waanzinnig, Uwe Excellentie Fe̱stus, maar ik uit woorden van waarheid en van gezond verstand.
26 In werkelijkheid is de koning tot wie ik met vrijmoedigheid van spreken het woord richt, zeer goed van deze dingen op de hoogte, want ik ben ervan overtuigd dat niet een van deze dingen aan zijn aandacht ontgaat, want dit is niet in een uithoek gebeurd.
27 Gelooft gij, koning Agri̱ppa, de Profeten? Ik weet dat gij gelooft.”
28 Maar Agri̱ppa zei tot Pa̱u̱lus: „Gij zoudt mij in korte tijd overreden een christen te worden.”
29 Hierop zei Pa̱u̱lus: „Ik zou voor het aangezicht van God wel de wens tot uitdrukking willen brengen dat hetzij in korte tijd of in lange tijd niet alleen gij, maar ook allen die mij heden horen, zo zouden worden als ik, met uitzondering van deze boeien.”
30 En de koning stond op en eveneens de stadhouder en Berni̱ce en degenen die bij hen zaten.
31 Maar terwijl zij zich terugtrokken, gingen zij met elkaar spreken en zeiden: „Deze mens beoefent niets wat dood of boeien verdient.”
32 Bovendien zei Agri̱ppa tot Fe̱stus: „Deze mens had vrijgelaten kunnen worden indien hij zich niet op caesar had beroepen.”
handelingen 27
27 Toen er nu besloten was dat wij naar Ita̱lië zouden afvaren, stelde men voorts zowel Pa̱u̱lus als zekere andere gevangenen in handen van een legeroverste genaamd Ju̱lius, van de afdeling van Augu̱stus.
2 Wij gingen aan boord van een boot uit Adramy̱ttium die op het punt stond naar de kustplaatsen van het [district] A̱sia te varen, en kozen zee, met Arista̱rchus, een Macedoniër uit Thessaloni̱ka, bij ons.
3 En de volgende dag gingen wij te Si̱don aan land, en Ju̱lius behandelde Pa̱u̱lus menslievend en stond hem toe naar zijn vrienden te gaan en [hun] verzorging te genieten.
4 En vandaar in zee gestoken, voeren wij onder de [beschutting van] Cy̱prus, omdat de winden tegen zaten;
5 en wij voeren door de open zee langs Cili̱cië en Pamfy̱lië en liepen te My̱ra in Ly̱cië de haven binnen.
6 Daar vond de legeroverste echter een boot uit Alexandri̱ë die naar Ita̱lië voer, en hij liet ons daar aan boord gaan.
7 Nadat wij ettelijke dagen langzaam verder hadden gevaren en met moeite ter hoogte van Kni̱dus waren geraakt, omdat de wind ons belette vooruit te komen, voeren wij vervolgens onder de [beschutting van] Kre̱ta ter hoogte van Salmo̱ne,
8 en na met moeite langs de kust ervan te zijn gevaren, bereikten wij een zekere plaats, Schone Havens geheten, waar de stad Lase̱a dichtbij lag.
9 Aangezien er geruime tijd was verstreken en het nu riskant was om te varen, omdat zelfs de vasten [van de Verzoendag] al voorbij was, gaf Pa̱u̱lus raad
10 en zei tot hen: „Mannen, ik bemerk dat de vaart niet zonder schade zal verlopen en met groot verlies gepaard zal gaan, niet alleen van de lading en de boot, maar ook van onze zielen.”
11 De legeroverste gaf echter meer gehoor aan de stuurman en de eigenaar van het schip dan aan wat door Pa̱u̱lus werd gezegd.
12 Omdat nu de haven ongerieflijk was om er te overwinteren, gaven de meesten de raad vandaar weg te varen om te zien of zij op de een of andere wijze Fe̱nix konden bereiken, een haven van Kre̱ta die openligt naar het noordoosten en naar het zuidoosten, om daar te overwinteren.
13 Toen bovendien de zuidenwind zachtjes waaide, dachten zij hun voornemen al zo goed als verwezenlijkt te hebben, en na het anker te hebben gelicht, voeren zij vlak onder de kust van Kre̱ta.
14 Het duurde echter niet lang of er stak een stormwind, Eura̱quilo genoemd, tegen [het eiland] op.
15 Daar de boot werd meegesleurd en de kop niet op de wind kon houden, gaven wij het op en lieten ons meedrijven.
16 Wij liepen nu onder [de beschutting van] een zeker eilandje, Ka̱u̱da geheten, en toch konden wij nog maar nauwelijks de sloep [bij de achtersteven] bemachtigen.
17 Maar na die aan boord gehesen te hebben, namen zij voorts hulpmiddelen te baat om de boot te ondergorden; en daar zij vreesden op de Sy̱rtis vast te lopen, haalden zij het tuig neer en lieten zich zo voortdrijven.
18 Omdat wij door de storm echter geweldig heen en weer werden geslingerd, gingen zij er de volgende [dag] toe over het schip lichter te maken,
19 en de derde [dag] wierpen zij eigenhandig het scheepstuig weg.
20 Toen nu vele dagen lang noch zon noch sterren verschenen en wij de kracht van een niet geringe storm ondervonden, werd ten slotte alle hoop dat wij gered zouden worden, afgesneden.
21 En toen men al geruime tijd niet had gegeten, ging Pa̱u̱lus voorts in hun midden staan en zei: „Mannen, GIJ hadt werkelijk naar mijn raad moeten luisteren en niet van Kre̱ta moeten wegvaren, dan zoudt GIJ niet deze schade en dit verlies hebben geleden.
22 Toch raad ik U nu aan goede moed te houden, want geen ziel van U zal verloren gaan, maar alleen de boot.
23 Vannacht namelijk stond er een engel bij mij van de God aan wie ik toebehoor en voor wie ik heilige dienst verricht,
24 en hij zei: ’Vrees niet, Pa̱u̱lus. Gij moet voor caesar staan, en zie! God heeft allen die met u varen, goedgunstig aan u geschonken.’
25 Houdt daarom goede moed, mannen, want ik geloof God, dat het precies zo zal gebeuren als mij is gezegd.
26 Wij moeten echter op een zeker eiland stranden.”
27 Toen nu de veertiende nacht aanbrak en wij op de [zee van] A̱dria rondzwalkten, kregen de zeelieden te middernacht het vermoeden dat zij land naderden.
28 En zij peilden de diepte, die twintig vademen bleek te zijn; zij legden daarom een korte afstand af en peilden opnieuw, en de diepte bleek vijftien vademen te zijn.
29 En uit vrees dat wij ergens tegen de klippen geslagen zouden worden, wierpen zij van de achtersteven vier ankers uit en wensten intussen dat het dag werd.
30 Maar toen de zeelieden uit de boot probeerden te ontsnappen en de sloep in zee neerlieten onder het voorwendsel dat zij van de voorsteven ankers wilden uitwerpen,
31 zei Pa̱u̱lus tot de legeroverste en de soldaten: „Indien deze mannen niet in de boot blijven, kunt GIJ niet worden gered.”
32 Toen kapten de soldaten de touwen van de sloep en lieten deze vallen.
33 Tegen het aanbreken van de dag nu moedigde Pa̱u̱lus voorts allen zonder uitzondering aan om wat voedsel te gebruiken en zei: „Het is vandaag de veertiende dag dat GIJ voortdurend hebt gewaakt zonder te eten, daar GIJ niets tot U hebt genomen.
34 Ik moedig U daarom aan wat voedsel te gebruiken, want dit is in het belang van UW veiligheid; want geen haar van UW hoofd zal vergaan, van niemand van U.”
35 Nadat hij dit had gezegd, nam hij ook een brood, dankte God in tegenwoordigheid van hen allen en brak het en begon te eten.
36 Derhalve werden zij allen welgemoed en gingen ook zelf wat voedsel gebruiken.
37 In het geheel nu waren wij met tweehonderd zesenzeventig zielen in de boot.
38 Toen zij van voedsel verzadigd waren, gingen zij ertoe over de boot lichter te maken door de tarwe overboord te werpen in zee.
39 Toen het ten slotte dag werd, konden zij het land niet herkennen, maar zij bespeurden een zekere inham met een strand en waren vastbesloten zo mogelijk de boot daarop te laten lopen.
40 Zij kapten daarom de ankers en lieten ze in zee vallen, terwijl zij tegelijk de banden van de stuurriemen losmaakten, en na het voorzeil voor de wind te hebben gehesen, hielden zij op het strand aan.
41 Toen zij op een zandbank terechtkwamen die aan beide zijden door de zee werd omspoeld, lieten zij het schip daarop vastlopen, en de voorsteven raakte vast en bleef onbeweeglijk zitten, maar de achtersteven werd door het geweld [van de golven] stukgeslagen.
42 Toen rees bij de soldaten het besluit de gevangenen te doden, opdat niemand zou wegzwemmen en ontsnappen.
43 De legeroverste echter wenste Pa̱u̱lus veilig over te brengen en weerhield hen van hun voornemen. En hij gebood dat zij die konden zwemmen, zich als eersten in zee moesten werpen om aan land te komen,
44 en dat de overigen, deels op planken en deels op zekere dingen van de boot, moesten volgen. En zo gebeurde het dat allen veilig aan land werden gebracht.
handelingen 28
28 En eerst toen wij in veiligheid waren, vernamen wij dat het eiland Ma̱lta heette.
2 En de mensen, die een vreemde taal spraken, betoonden ons buitengewone menslievendheid, want zij ontstaken een vuur en ontvingen ons allen behulpzaam wegens de regen die er viel en wegens de koude.
3 Toen Pa̱u̱lus echter een bos dor hout bijeenraapte en op het vuur legde, kwam er ten gevolge van de hitte een adder uit te voorschijn, die zich aan zijn hand vastbeet.
4 Toen de in een vreemde taal sprekende mensen het giftige dier aan zijn hand zagen hangen, zeiden zij voorts tot elkaar: „Deze mens is vast en zeker een moordenaar, en alhoewel hij veilig aan de zee is ontkomen, heeft de wrekende gerechtigheid hem toch niet toegestaan te blijven leven.”
5 Maar hij schudde het giftige dier van zich af in het vuur en ondervond geen letsel.
6 Zij verwachtten evenwel dat hij zou opzwellen ten gevolge van een ontsteking of plotseling dood zou neervallen. Toen zij na lang wachten zagen dat hem niets schadelijks overkwam, veranderden zij van gedachten en zeiden dat hij een god was.
7 In de omgeving van die plaats nu bezat de voornaamste man van het eiland, Pu̱blius genaamd, landgoederen; en hij ontving ons gastvrij en was zo welwillend ons drie dagen onderdak te verlenen.
8 De vader van Pu̱blius echter lag juist door koorts en dysenterie gekweld te bed, en Pa̱u̱lus ging naar hem toe en bad, legde zijn handen op hem en maakte hem gezond.
9 Nadat dit gebeurd was, kwamen voorts ook de overige mensen op het eiland die ziekten hadden naar hem toe en werden genezen.
10 En zij vereerden ons bovendien met vele geschenken, en bij onze afvaart overlaadden zij ons met al het nodige.
11 Drie maanden later voeren wij af in een boot uit Alexandri̱ë die op het eiland had overwinterd en als schegbeeld „Zonen van Zeus” droeg.
12 En wij liepen te Syracu̱se de haven binnen en bleven daar drie dagen,
13 vanwaar wij omvoeren en te Re̱gium aankwamen. En een dag later stak er een zuidenwind op en de tweede dag bereikten wij Pute̱oli.
14 Hier troffen wij broeders aan, die ons dringend verzochten zeven dagen bij hen te blijven; en zo gingen wij op Ro̱me aan.
15 En vandaar kwamen de broeders, toen zij het nieuws omtrent ons hoorden, ons tot aan de Marktplaats van A̱ppius en de Drie Taveernen tegemoet, en toen Pa̱u̱lus hen zag, dankte hij God en schepte moed.
16 Toen wij ten slotte in Ro̱me aankwamen, werd het Pa̱u̱lus toegestaan op zichzelf te wonen met de soldaat die hem bewaakte.
17 Drie dagen later echter riep hij degenen die de voornaamste mannen der joden waren bijeen. Toen zij bijeengekomen waren, zei hij voorts tot hen: „Mannen, broeders, ofschoon ik niets had gedaan tegen het volk of de gebruiken van onze voorvaders, werd ik vanuit Jeru̱zalem als gevangene overgeleverd in de handen der Romeinen.
18 En dezen wilden mij, nadat zij mij hadden verhoord, vrijlaten, daar ik niets had bedreven wat een grond voor doodstraf was.
19 Maar toen de joden dit bleven tegenspreken, werd ik gedwongen mij op caesar te beroepen, doch niet alsof ik iets had waarvan ik mijn natie kon beschuldigen.
20 Waarlijk, om die reden heb ik dringend verzocht U te mogen zien en toe te spreken, want wegens de hoop van I̱sraël ben ik in deze keten gesloten.”
21 Zij zeiden tot hem: „Wij hebben geen brieven betreffende u uit Jude̱a ontvangen, en evenmin heeft iemand van de broeders die hier is aangekomen, iets kwaads over u bericht of gesproken.
22 Maar wij achten het juist van u te horen wat uw gedachten zijn, want werkelijk, wat deze sekte aangaat, het is ons bekend dat ze overal tegenspraak ondervindt.”
23 Zij spraken nu een dag met hem af en kwamen toen in grotere aantallen naar hem toe in zijn verblijfplaats. En hij zette de zaak aan hen uiteen door grondig getuigenis af te leggen betreffende het koninkrijk Gods en door van de morgen tot de avond aan de hand van zowel de wet van Mo̱zes als de Profeten met overredingskracht tot hen over Jezus te spreken.
24 En sommigen geloofden toen wat er werd gezegd; anderen geloofden niet.
25 Omdat zij het dan niet met elkaar eens waren, maakten zij aanstalten om te vertrekken, terwijl Pa̱u̱lus deze ene opmerking maakte: „Treffend heeft de heilige geest door bemiddeling van de profeet Jesa̱ja tot UW voorvaders gesproken
26 en gezegd: ’Ga tot dit volk en zeg: „Door te horen, zult GIJ horen, maar geenszins begrijpen; en door te kijken, zult GIJ kijken, maar geenszins zien.
27 Want het hart van dit volk is onontvankelijk geworden, en met hun oren hebben zij gehoord zonder te reageren, en hun ogen hebben zij gesloten, opdat zij nimmer met hun ogen zouden zien en met hun oren horen en met hun hart begrijpen en terugkeren, en ik hen gezond zou maken.”’
28 Het zij U daarom bekend dat dit, het middel waardoor God redt, tot de natiën is uitgezonden; zij zullen er stellig naar luisteren.”
29 ——
30 Zo bleef hij dan twee volle jaren in zijn eigen gehuurde huis en ontving vriendelijk allen die bij hem kwamen,
31 en met de grootste vrijmoedigheid van spreken, zonder belemmering, predikte hij het koninkrijk Gods tot hen en gaf hij onderwijs in de dingen die met de Heer Jezus Christus verband hielden.
romeinen 1
1 Pa̱u̱lus, een slaaf van Jezus Christus en geroepen tot apostel, afgezonderd voor Gods goede nieuws,
2 dat hij eertijds door bemiddeling van zijn profeten in de heilige Schriften had beloofd,
3 betreffende zijn Zoon, die naar het vlees uit het zaad van Da̱vid is gesproten,
4 maar die naar de geest van heiligheid door middel van de opstanding uit de doden met kracht werd verklaard Gods Zoon te zijn — ja, Jezus Christus, onze Heer,
5 door bemiddeling van wie wij onverdiende goedheid en een apostelschap hebben ontvangen, opdat [mensen] uit alle natiën gehoorzaam zouden zijn door geloof met betrekking tot zijn naam,
6 van welke [natiën] ook GIJ, die zijt geroepen om Jezus Christus toe te behoren, deel uitmaakt —
7 aan allen die te Ro̱me zijn als Gods geliefden, geroepen om heiligen te zijn: Mogen onverdiende goedheid en vrede U ten deel vallen van God, onze Vader, en [de] Heer Jezus Christus.
8 In de eerste plaats breng ik door bemiddeling van Jezus Christus dank aan mijn God betreffende U allen, omdat er in de gehele wereld over UW geloof wordt gesproken.
9 Want God, voor wie ik met mijn geest heilige dienst verricht in verband met het goede nieuws omtrent zijn Zoon, is mijn getuige hoe ik U zonder ophouden altijd in mijn gebeden gedenk,
10 terwijl ik smeek of het mij, indien enigszins mogelijk, door Gods wil nu eindelijk mag gelukken naar U toe te komen.
11 Want ik verlang ernaar U te zien om U enige geestelijke gave te kunnen meedelen en U daardoor standvastig te maken;
12 of liever, opdat er onder U een uitwisseling van aanmoediging mag zijn, doordat een ieder [wordt aangemoedigd] door middel van het geloof van de ander, zowel het UWE als het mijne.
13 Ik wil U er echter niet onkundig van laten, broeders, dat ik mij vele malen heb voorgenomen naar U toe te komen — maar tot nu toe was ik telkens verhinderd — om ook onder U, evenals onder de overige natiën, enige vrucht te oogsten.
14 Zowel bij Grieken als bij barbaren, zowel bij wijzen als bij onverstandigen sta ik in de schuld;
15 vandaar dat ik popel van verlangen om ook aan U, die in Ro̱me zijt, het goede nieuws bekend te maken.
16 Want ik schaam mij niet voor het goede nieuws; het is in feite Gods kracht tot redding voor een ieder die geloof heeft, eerst voor de jood en ook voor de Griek;
17 want daarin wordt Gods rechtvaardigheid geopenbaard op grond van geloof en tot geloof, zoals er staat geschreven: „Maar de rechtvaardige — door middel van geloof zal hij leven.”
18 Want Gods gramschap wordt van de hemel uit geopenbaard tegen alle goddeloosheid en onrechtvaardigheid van mensen die de waarheid op onrechtvaardige wijze onderdrukken,
19 omdat hetgeen omtrent God bekend kan zijn, openbaar is onder hen, want God heeft het hun openbaar gemaakt.
20 Want zijn onzichtbare [hoedanigheden] worden van de schepping der wereld af duidelijk gezien, omdat ze worden waargenomen door middel van de dingen die gemaakt zijn, ja, zijn eeuwige kracht en Godheid, zodat zij niet te verontschuldigen zijn;
21 want, hoewel zij God kenden, hebben zij hem niet als God verheerlijkt, noch hebben zij hem gedankt, maar zij zijn leeghoofdig geworden in hun overleggingen en hun onverstandig hart werd verduisterd.
22 Hoewel zij beweerden wijs te zijn, zijn zij dwaas geworden,
23 en zij hebben de heerlijkheid van de onvergankelijke God veranderd in iets wat gelijkt op het beeld van een vergankelijk mens en van vogels en van viervoetige en kruipende dieren.
24 Daarom heeft God hen, in overeenstemming met de begeerten van hun hart, aan onreinheid overgegeven, opdat zij onderling hun lichamen zouden onteren,
25 ja, zij die de waarheid van God hebben verruild voor de leugen en de schepping hebben vereerd en er heilige dienst voor hebben verricht in plaats van dit te doen jegens Degene die schiep, die gezegend is in eeuwigheid. Amen.
26 Daarom heeft God hen overgegeven aan schandelijke seksuele begeerten, want ook hun vrouwen hebben het natuurlijke gebruik van zichzelf verruild voor een tegennatuurlijk gebruik;
27 en evenzo hebben ook de mannen het natuurlijke gebruik van de vrouw laten varen en zijn zeer verhit geworden in hun wellust jegens elkaar, mannen met mannen, ontucht plegend en in zichzelf de volledige vergelding ontvangend die hun voor hun dwaling toekwam.
28 En evenals zij het verwerpelijk hebben geacht aan een nauwkeurige kennis van God vast te houden, heeft God hen aan een verwerpelijke geestestoestand overgegeven om de dingen te doen die niet betamen,
29 vervuld als zij waren van alle onrechtvaardigheid, goddeloosheid, hebzucht, slechtheid, vol afgunst, moord, twist, bedrog, kwaadaardigheid, terwijl zij heimelijke fluisteraars zijn,
30 achterklappers, haters van God, onbeschaamd, hoogmoedig, aanmatigend, uitvinders van schadelijke dingen, ongehoorzaam aan ouders,
31 zonder verstand, ontrouw aan overeenkomsten, zonder natuurlijke genegenheid, onbarmhartig.
32 Ofschoon dezen zeer goed op de hoogte zijn van de rechtvaardige verordening van God, dat zij die zulke dingen beoefenen, de dood verdienen, blijven zij ze niet alleen doen, maar stemmen zij ook nog in met hen die ze beoefenen.
romeinen 2
2 Daarom zijt gij, o mens, wie gij ook zijt, niet te verontschuldigen wanneer gij oordeelt; want waarin gij een ander oordeelt, veroordeelt gij uzelf, aangezien gij die oordeelt, dezelfde dingen beoefent.
2 Nu weten wij dat het oordeel van God, in overeenstemming met waarheid, tegen hen is die zulke dingen beoefenen.
3 Zijt gij echter dit idee toegedaan, o mens, dat gij die een oordeel velt over hen die zulke dingen beoefenen en ze nochtans zelf doet, aan het oordeel van God zult ontkomen?
4 Of veracht gij de rijkdom van zijn goedheid en verdraagzaamheid en lankmoedigheid, omdat gij niet weet dat de goedgunstige [hoedanigheid] van God u tot berouw tracht te brengen?
5 Maar overeenkomstig uw hardheid en onberouwvol hart stapelt gij voor uzelf gramschap op tegen de dag van gramschap en van de openbaring van Gods rechtvaardige oordeel.
6 En hij zal een ieder vergelden naar zijn werken:
7 eeuwig leven aan hen die door volharding in werk dat goed is, heerlijkheid en eer en onverderfelijkheid zoeken;
8 hun echter die twistziek zijn en die ongehoorzaam aan de waarheid maar gehoorzaam aan onrechtvaardigheid zijn, wacht gramschap en toorn,
9 verdrukking en benauwdheid, over de ziel van ieder mens die het schadelijke doet, eerst van de jood en ook van de Griek;
10 maar heerlijkheid en eer en vrede voor een ieder die het goede doet, eerst voor de jood en ook voor de Griek.
11 Want er is bij God geen partijdigheid.
12 Zo zullen bijvoorbeeld allen die zonder wet hebben gezondigd, ook zonder wet vergaan; maar allen die onder de wet hebben gezondigd, zullen door de wet worden geoordeeld.
13 Want niet de hoorders der wet zijn rechtvaardig in Gods ogen, maar de daders der wet zullen rechtvaardig verklaard worden.
14 Want telkens wanneer mensen der natiën, die geen wet hebben, van nature de dingen der wet doen, zijn deze mensen, al hebben zij geen wet, zichzelf tot wet.
15 Zij zijn juist degenen die tonen dat de inhoud van de wet in hun hart staat geschreven, terwijl hun geweten met hen getuigenis aflegt en hun eigen gedachten onderling hen beschuldigen of zelfs verontschuldigen.
16 Dit zal zijn op de dag dat God door bemiddeling van Christus Jezus de verborgen dingen der mensen oordeelt, overeenkomstig het goede nieuws dat ik bekendmaak.
17 Indien gij nu in naam een jood zijt en steunt op de wet en u beroemt op God,
18 en gij zijn wil kent en dingen goedkeurt die uitmuntend zijn omdat gij mondeling uit de Wet zijt onderricht,
19 en gij ervan overtuigd zijt dat gij een gids van de blinden zijt, een licht voor hen die in duisternis zijn,
20 iemand die de onredelijken corrigeert, een leraar van kleine kinderen, en gij in de Wet het raamwerk der kennis en der waarheid bezit —
21 gij echter die een ander onderwijst, onderwijst gij uzelf niet? Gij die predikt: „Steel niet”, steelt gij?
22 Gij die zegt: „Pleeg geen overspel”, pleegt gij overspel? Gij die een afschuw van de afgoden te kennen geeft, berooft gij tempels?
23 Gij die u beroemt op de wet, onteert gij God door uw overtreden van de Wet?
24 Want „de naam van God wordt wegens ulieden onder de natiën gelasterd”, zoals er staat geschreven.
25 De besnijdenis heeft in feite alleen nut indien gij de wet onderhoudt; maar indien gij een overtreder van de wet zijt, is uw besnijdenis onbesnedenheid geworden.
26 Indien daarom een onbesnedene de rechtvaardige vereisten van de Wet in acht neemt, zal zijn onbesnedenheid dan niet als besnijdenis worden gerekend?
27 En de van nature onbesnedene zal, door de Wet te volbrengen, u oordelen, die mét haar geschreven reglement en besnijdenis een overtreder van de wet zijt.
28 Want niet hij is een jood die het uiterlijk is, noch is besnijdenis dat wat uiterlijk, aan het vlees, geschiedt.
29 Maar hij is een jood die het innerlijk is, en [zijn] besnijdenis is die van het hart, door geest, en niet door een geschreven reglement. De lof van zo iemand komt niet van mensen, maar van God.
romeinen 3
3 Wat is dan de superioriteit van de jood, of wat is het nut van de besnijdenis?
2 Heel veel in elk opzicht. In de eerste plaats, dat hun de heilige uitspraken Gods werden toevertrouwd.
3 Wat dan [is het geval]? Indien sommigen geen geloof tot uitdrukking hebben gebracht, zal hun ongeloof de getrouwheid van God dan soms tenietdoen?
4 Dat geschiede nooit! Maar God worde waarachtig bevonden, ook al wordt ieder mens een leugenaar bevonden, zoals er staat geschreven: „Opdat gij rechtvaardig zoudt blijken in uw woorden en overwint wanneer gij wordt geoordeeld.”
5 Indien echter onze onrechtvaardigheid Gods rechtvaardigheid op de voorgrond doet treden, wat zullen wij dan zeggen? Is God soms onrechtvaardig wanneer hij zijn gramschap tot uitdrukking brengt? (Ik spreek nu als een mens.)
6 Dat geschiede nooit! Hoe zal God anders de wereld oordelen?
7 Indien nochtans ten gevolge van mijn leugen de waarheid van God nog duidelijker is uitgekomen tot zijn heerlijkheid, waarom word ik dan nog als zondaar geoordeeld?
8 En [waarom zouden wij dan maar] niet [zeggen], zoals ons ten onrechte ten laste wordt gelegd en zoals sommigen beweren dat wij zeggen: „Laten wij het slechte doen, opdat het goede moge komen”? Het oordeel tegen die [mensen] is in overeenstemming met de gerechtigheid.
9 Wat dan? Zijn wij in een betere positie? Helemaal niet! Want in het bovenstaande hebben wij de beschuldiging geuit, dat zowel joden als Grieken allen onder de zonde zijn,
10 zoals er staat geschreven: „Er is geen rechtvaardige, zelfs niet één;
11 er is niemand die enig inzicht heeft, er is niemand die God zoekt.
12 Allen zijn afgeweken, allen te zamen zijn zij waardeloos geworden; er is niemand die het goede doet, er is er nog niet één.”
13 „Hun keel is een geopend graf, met hun tong hebben zij bedrog gepleegd.” „Addergif is achter hun lippen.”
14 „En hun mond is vol van vervloeking en bittere uitlatingen.”
15 „Hun voeten zijn snel om bloed te vergieten.”
16 „Verderf en ellende zijn op hun wegen,
17 en de weg des vredes hebben zij niet gekend.”
18 „Geen vrees voor God staat hun voor ogen.”
19 Nu weten wij dat de Wet al wat ze zegt, richt tot hen die onder de Wet zijn, zodat elke mond wordt gestopt en de gehele wereld voor bestraffing door God in aanmerking komt.
20 Daarom zal door de werken der wet geen vlees rechtvaardig verklaard worden voor hem, want door de wet is de nauwkeurige kennis van zonde.
21 Maar nu is, buiten de wet om, Gods rechtvaardigheid openbaar gemaakt, waarvan door de Wet en de Profeten getuigenis wordt afgelegd,
22 ja, Gods rechtvaardigheid door middel van het geloof in Jezus Christus, voor allen die geloof hebben. Want er is geen onderscheid.
23 Want allen hebben gezondigd en bereiken niet de heerlijkheid Gods,
24 en het is als een vrije gave dat zij door zijn onverdiende goedheid rechtvaardig verklaard worden op grond van de verlossing door de losprijs [die] door Christus Jezus [is betaald].
25 God heeft hem als zoenoffer gesteld door middel van geloof in zijn bloed. Dit heeft hij gedaan om zijn eigen rechtvaardigheid tentoon te spreiden, want hij vergaf de zonden die in het verleden — terwijl God verdraagzaamheid oefende — waren geschied,
26 ten einde in dit tegenwoordige tijdperk zijn eigen rechtvaardigheid tentoon te spreiden, opdat hij rechtvaardig zou zijn, ook wanneer hij de mens die geloof in Jezus heeft, rechtvaardig verklaart.
27 Waar blijft het roemen dan? Het is uitgesloten. Krachtens welke wet? Die van de werken? Volstrekt niet, maar krachtens de wet van het geloof.
28 Want wij zijn van oordeel dat een mens door geloof rechtvaardig verklaard wordt, afgescheiden van de werken der wet.
29 Of is hij alleen de God van de joden? Is hij het ook niet van mensen der natiën? Ja, ook van mensen der natiën,
30 indien God werkelijk één is, die besnedenen rechtvaardig zal verklaren ten gevolge van geloof en onbesnedenen rechtvaardig zal verklaren door middel van hun geloof.
31 Doen wij dan door middel van ons geloof de wet teniet? Dat geschiede nooit! Integendeel, wij bevestigen de wet.
romeinen 4
4 Aangezien dit zo is, wat zullen wij dan zeggen van A̱braham, onze voorvader naar het vlees?
2 Indien A̱braham bijvoorbeeld ten gevolge van werken rechtvaardig verklaard zou zijn, zou hij grond hebben om te roemen, maar niet bij God.
3 Want wat zegt de schriftplaats? „A̱braham stelde geloof in Jehovah en het werd hem als rechtvaardigheid toegerekend.”
4 Degene nu die werkt, wordt het loon niet toegerekend als een onverdiende goedheid, maar als iets wat [men hem] verschuldigd is.
5 Degene daarentegen die niet werkt, maar geloof stelt in hem die de goddeloze rechtvaardig verklaart, wordt zijn geloof als rechtvaardigheid toegerekend.
6 Evenals ook Da̱vid spreekt over het geluk van de mens aan wie God rechtvaardigheid toerekent afgescheiden van de werken:
7 „Gelukkig zijn zij wier wetteloze daden zijn vergeven en wier zonden zijn bedekt;
8 gelukkig is de man wiens zonde Jehovah geenszins toerekent.”
9 Valt dit geluk dan besnedenen of ook onbesnedenen ten deel? Want wij zeggen: „A̱braham werd zijn geloof als rechtvaardigheid toegerekend.”
10 Onder welke omstandigheden werd het [hem] dan toegerekend? Toen hij besneden of onbesneden was? Niet toen hij besneden, maar toen hij onbesneden was.
11 En hij ontving een teken, namelijk de besnijdenis, als een zegel van de rechtvaardigheid door het geloof dat hij in zijn onbesneden staat bezat, opdat hij de vader zou kunnen zijn van allen die geloof hebben terwijl zij onbesneden zijn, opdat hun rechtvaardigheid zou worden toegerekend;
12 en een vader van besneden nageslacht, niet alleen van hen die aan de besnijdenis vasthouden, maar ook van hen die ordelijk wandelen in de voetstappen van het geloof dat onze vader A̱braham in zijn onbesneden staat bezat.
13 Want niet door middel van de wet had A̱braham of zijn zaad de belofte dat hij erfgenaam van een wereld zou zijn, maar door middel van de rechtvaardigheid door geloof.
14 Want indien zij die aan de wet vasthouden, erfgenamen zijn, is het geloof nutteloos gemaakt en de belofte tenietgedaan.
15 In werkelijkheid brengt de Wet gramschap teweeg, maar waar geen wet is, is ook geen overtreding.
16 Daarom geschiedde het ten gevolge van geloof, opdat het overeenkomstig onverdiende goedheid zou zijn, zodat de belofte zeker zou zijn voor zijn gehele zaad, niet alleen voor hen die aan de Wet vasthouden, maar ook voor hen die aan het geloof van A̱braham vasthouden. (Hij is de vader van ons allen,
17 zoals er staat geschreven: „Ik heb u tot een vader van vele natiën aangesteld.”) Dit was voor het aangezicht van Degene in wie hij geloof had, ja, van God, die de doden levend maakt en de dingen die niet zijn, roept alsof ze waren.
18 Ofschoon er geen hoop meer scheen te zijn, had hij toch op grond van hoop geloof, opdat hij de vader van vele natiën zou worden, overeenkomstig hetgeen er was gezegd: „Zo zal uw zaad zijn.”
19 En hoewel hij niet verzwakte in geloof, beschouwde hij zijn eigen lichaam, dat nu reeds de dood nabij was, daar hij ongeveer honderd jaar oud was, en eveneens Sa̱ra’s dode schoot.
20 Doch vanwege Gods belofte wankelde hij niet in ongeloof, maar werd krachtig door zijn geloof, terwijl hij God heerlijkheid gaf
21 en er ten volle van overtuigd was dat hij hetgeen hij had beloofd, ook in staat was te doen.
22 Daarom ’werd het hem als rechtvaardigheid toegerekend’.
23 Dat ’het hem werd toegerekend’ werd echter niet alleen ter wille van hem geschreven,
24 maar ook ter wille van ons, aan wie het stellig toegerekend zal worden, omdat wij geloven in hem die Jezus, onze Heer, uit de doden heeft opgewekt.
25 Hij werd overgeleverd ter wille van onze overtredingen en opgewekt ter wille van onze rechtvaardigverklaring.
romeinen 5
5 Laten wij daarom, nu wij ten gevolge van geloof rechtvaardig verklaard zijn, vrede genieten met God door bemiddeling van onze Heer Jezus Christus,
2 door bemiddeling van wie wij ook door geloof onze toegang hebben verkregen tot deze onverdiende goedheid waarin wij thans staan; en laten wij juichen op grond van hoop op de heerlijkheid Gods.
3 En dat niet alleen, maar laten wij ook juichen terwijl wij in verdrukkingen zijn, daar wij weten dat verdrukking volharding voortbrengt,
4 volharding vervolgens een goedgekeurde toestand, de goedgekeurde toestand vervolgens hoop,
5 en de hoop leidt niet tot teleurstelling, want de liefde van God is in ons hart uitgestort door middel van de heilige geest, die ons werd gegeven.
6 Want, inderdaad, terwijl wij nog zwak waren, is Christus op de bestemde tijd voor goddelozen gestorven.
7 Want ternauwernood zal iemand voor een rechtvaardige sterven; ja, voor de goede heeft iemand misschien nog wel de moed te sterven.
8 Maar God beveelt zijn eigen liefde jegens ons hierin aan, dat Christus voor ons is gestorven terwijl wij nog zondaars waren.
9 Veelmeer zullen wij daarom, aangezien wij nu door zijn bloed rechtvaardig verklaard zijn, door bemiddeling van hem van gramschap worden gered.
10 Want indien wij, toen wij vijanden waren, met God werden verzoend door middel van de dood van zijn Zoon, zullen wij veelmeer, nu wij verzoend zijn, gered worden door zijn leven.
11 En dat niet alleen, maar wij juichen ook in God door bemiddeling van onze Heer Jezus Christus, door bemiddeling van wie wij nu de verzoening hebben ontvangen.
12 Daarom, zoals door één mens de zonde de wereld is binnengekomen en door de zonde de dood, en aldus de dood zich tot alle mensen heeft uitgebreid omdat zij allen gezondigd hadden —.
13 Want tot aan de Wet was er zonde in de wereld, maar zonde wordt niemand toegerekend wanneer er geen wet is.
14 Niettemin heeft de dood als koning geregeerd van A̱dam tot Mo̱zes, zelfs over hen die niet hadden gezondigd naar de gelijkheid van de overtreding [begaan] door A̱dam, die overeenkomst vertoont met hem die zou komen.
15 Met de gave is het echter niet zo gesteld als het geval was met de overtreding. Want indien door de overtreding van één mens velen zijn gestorven, zo zijn de onverdiende goedheid van God en zijn vrije gave met de onverdiende goedheid door de ene mens Jezus Christus, veel overvloediger geweest voor velen.
16 Ook is het met de vrije gave niet zo gesteld als het geval was met de wijze waarop de dingen uitwerkten door bemiddeling van de ene [mens] die had gezondigd. Want het oordeel leidde van één overtreding tot veroordeling, maar de gave leidde van vele overtredingen tot een rechtvaardigverklaring.
17 Want indien door de overtreding van de ene [mens] de dood als koning heeft geregeerd door bemiddeling van die ene, zullen veelmeer zij die de overvloed van de onverdiende goedheid en van de vrije gave van rechtvaardigheid ontvangen, in het leven als koningen regeren door bemiddeling van de ene [persoon], Jezus Christus.
18 Daarom dan, gelijk het door middel van één overtreding voor alle soorten van mensen op veroordeling is uitgelopen, evenzo loopt het er ook door middel van één daad van rechtvaardiging voor alle soorten van mensen op uit dat zij rechtvaardig verklaard worden ten leven.
19 Want zoals door de ongehoorzaamheid van de ene mens velen tot zondaars werden gesteld, zo zullen ook door de gehoorzaamheid van de ene [persoon] velen tot rechtvaardigen worden gesteld.
20 De Wet nu is erbij gekomen opdat het overtreden overvloedig zou zijn. Maar waar de zonde overvloedig was, was de onverdiende goedheid nog overvloediger.
21 Waartoe? Opdat, zoals de zonde als koning heeft geregeerd met de dood, zo ook de onverdiende goedheid als koning zou regeren door middel van rechtvaardigheid met eeuwig leven in het vooruitzicht door bemiddeling van Jezus Christus, onze Heer.
romeinen 6
6 Wat zullen wij dan zeggen? Zullen wij voortgaan in zonde, opdat de onverdiende goedheid overvloedig moge zijn?
2 Moge dat nooit geschieden! Hoe zullen wij, daar wij met betrekking tot de zonde zijn gestorven, daarin nog langer blijven leven?
3 Of weet GIJ niet dat wij allen die in Christus Jezus werden gedoopt, in zijn dood werden gedoopt?
4 Daarom werden wij met hem begraven door middel van onze doop in zijn dood, opdat ook wij, evenals Christus door middel van de heerlijkheid van de Vader uit de doden werd opgewekt, evenzo in een nieuwheid des levens zouden wandelen.
5 Want indien wij één met hem zijn geworden in de gelijkheid van zijn dood, zullen wij stellig ook [één met hem] zijn [in de gelijkheid] van zijn opstanding;
6 want wij weten dat onze oude persoonlijkheid met [hem] aan de paal werd gehangen, opdat ons zondig lichaam inactief gemaakt zou worden, zodat wij niet langer slaven van de zonde zouden blijven.
7 Want wie gestorven is, is van [zijn] zonde vrijgesproken.
8 Indien wij bovendien met Christus zijn gestorven, geloven wij dat wij ook met hem zullen leven.
9 Want wij weten dat Christus, nu hij uit de doden is opgewekt, niet meer sterft; de dood is geen meester meer over hem.
10 Want [de dood] die hij is gestorven, is hij met betrekking tot de zonde eens voor altijd gestorven; maar [het leven] dat hij leeft, leeft hij met betrekking tot God.
11 Zo ook gijlieden: beschouwt UZELF werkelijk als dood met betrekking tot de zonde, maar als levend met betrekking tot God door Christus Jezus.
12 Laat daarom de zonde niet langer als koning in UW sterfelijke lichaam regeren, zodat GIJ de begeerten daarvan zoudt gehoorzamen.
13 Biedt ook UW leden niet langer als wapenen van onrechtvaardigheid aan de zonde aan, maar biedt UZELF aan God aan als mensen die uit de doden levend zijn geworden, en [biedt] UW leden aan God [aan] als wapenen van rechtvaardigheid.
14 Want de zonde mag geen meester over U zijn, omdat GIJ niet onder de wet staat, maar onder de onverdiende goedheid.
15 Wat volgt daaruit? Zullen wij een zonde begaan omdat wij niet onder de wet, maar onder de onverdiende goedheid staan? Moge dat nooit geschieden!
16 Weet GIJ niet dat wanneer GIJ U als slaven aan iemand blijft aanbieden om hem te gehoorzamen, GIJ slaven van hem zijt omdat GIJ hem gehoorzaamt, hetzij van de zonde met de dood in het vooruitzicht of van de gehoorzaamheid met rechtvaardigheid in het vooruitzicht?
17 Maar God zij gedankt dat GIJ slaven van de zonde waart, doch van harte gehoorzaam zijt geworden aan die vorm van leer waaraan GIJ werdt overgeleverd.
18 Ja, daar GIJ vrijgemaakt werdt van de zonde, zijt GIJ slaven van de rechtvaardigheid geworden.
19 Ik spreek in menselijke bewoordingen om de zwakheid van UW vlees; want evenals GIJ UW leden als slaven hebt aangeboden aan onreinheid en wetteloosheid met wetteloosheid in het vooruitzicht, zo moet GIJ UW leden nu als slaven aan de rechtvaardigheid aanbieden met heiligheid in het vooruitzicht.
20 Want toen GIJ slaven waart van de zonde, stondt GIJ vrij ten opzichte van de rechtvaardigheid.
21 Wat voor vrucht hadt GIJ toen wel? Dingen waarover GIJ U nu schaamt. Want het einde van die dingen is de dood.
22 Nu hebt GIJ echter, omdat GIJ vrijgemaakt werdt van de zonde, maar slaven van God zijt geworden, heiligheid tot vrucht, en als eindresultaat eeuwig leven.
23 Want het loon dat de zonde betaalt, is de dood, maar de gave die God schenkt, is eeuwig leven door Christus Jezus, onze Heer.
romeinen 7
7 Kan het zijn dat GIJ niet weet, broeders (want ik spreek tot hen die de wet kennen), dat de Wet meester is over een mens zolang hij leeft?
2 Een getrouwde vrouw bijvoorbeeld is door de wet aan haar man gebonden zolang hij leeft; maar indien haar man sterft, is zij ontslagen van de wet van haar man.
3 Derhalve zou zij dus een overspeelster worden genoemd indien zij bij het leven van haar man aan een andere man zou gaan toebehoren. Indien haar man echter sterft, is zij vrij van zijn wet, zodat zij geen overspeelster is als zij aan een andere man gaat toebehoren.
4 Zo werdt ook GIJ, mijn broeders, door middel van het lichaam van de Christus dood gemaakt ten aanzien van de Wet, opdat GIJ aan een ander zoudt gaan toebehoren, aan degene die uit de doden werd opgewekt, opdat wij vrucht zouden dragen voor God.
5 Want toen wij in overeenstemming waren met het vlees, waren de zondige hartstochten die door de Wet werden opgewekt, in onze leden aan het werk, opdat wij vrucht zouden voortbrengen voor de dood.
6 Maar nu zijn wij ontslagen van de Wet, omdat wij zijn gestorven ten aanzien van datgene waardoor wij werden vastgehouden, opdat wij in een nieuwe betekenis slaven zouden zijn door de geest, en niet in de oude betekenis door het geschreven reglement.
7 Wat zullen wij dan zeggen? Is de Wet zonde? Moge dat nooit waar worden! Werkelijk, ik zou de zonde niet hebben leren kennen dan door de Wet; en ik zou bijvoorbeeld van de begeerte niet hebben geweten indien de Wet niet had gezegd: „Gij moogt niet begeren.”
8 Doch de zonde, een aanleiding ontvangend door middel van het gebod, bewerkte allerlei begeerte in mij, want zonder de wet was de zonde dood.
9 Inderdaad, eens was ik levend zonder de wet; toen het gebod echter gekomen was, kwam de zonde weer tot leven, maar ik stierf.
10 En het gebod dat ten leven was, bleek voor mij ten dode te zijn.
11 Want de zonde, een aanleiding ontvangend door middel van het gebod, verleidde mij en doodde mij door middel daarvan.
12 Daarom is de Wet op zich heilig, en het gebod is heilig en rechtvaardig en goed.
13 Is dan wat goed is, voor mij de dood geworden? Dat geschiede nooit! Maar de zónde werd het, opdat ze aan het licht zou treden als zonde die door middel van dat wat goed is, de dood voor mij bewerkte, opdat de zonde nog veel zondiger zou worden door middel van het gebod.
14 Want wij weten dat de Wet geestelijk is; maar ik ben vleselijk, verkocht onder de zonde.
15 Want wat ik uitwerk, weet ik niet. Want wat ik wens, beoefen ik niet, maar wat ik haat, dat doe ik.
16 Indien ik echter doe wat ik niet wens, stem ik toe dat de Wet voortreffelijk is.
17 Maar nu bewerk ik het niet meer, doch de zonde die in mij woont.
18 Want ik weet dat er in mij, dat wil zeggen in mijn vlees, niets goeds woont; want het vermogen om te wensen is wel bij mij aanwezig, doch niet het vermogen om dat wat voortreffelijk is uit te werken.
19 Want het goede dat ik wens, doe ik niet, maar het slechte dat ik niet wens, dat beoefen ik.
20 Indien ik nu doe wat ik niet wens, bewerk ík het niet meer, maar de zonde die in mij woont.
21 Ik bemerk in mijn geval dan deze wet: dat wanneer ik het juiste wens te doen, het slechte bij mij aanwezig is.
22 Naar de innerlijke mens schep ik werkelijk behagen in de wet van God,
23 maar in mijn leden zie ik een andere wet, die strijd voert tegen de wet van mijn verstand en mij in gevangenschap voert aan de wet der zonde, die in mijn leden is.
24 Ellendig mens die ik ben! Wie zal mij verlossen van het lichaam dat deze dood ondergaat?
25 God zij gedankt door bemiddeling van Jezus Christus, onze Heer! Zo ben ikzelf dan met [mijn] verstand een slaaf van Gods wet, maar met [mijn] vlees van de wet der zonde.
romeinen 8
8 Daarom is er voor hen die in eendracht met Christus Jezus zijn, geen veroordeling.
2 Want de wet van de geest die leven geeft in eendracht met Christus Jezus, heeft u vrijgemaakt van de wet van de zonde en de dood.
3 Want aangezien er een onvermogen van de zijde der Wet was, zwak als ze was vanwege het vlees, heeft God, door zijn eigen Zoon te zenden in de gelijkenis van het zondige vlees en betreffende zonde, de zonde in het vlees veroordeeld,
4 opdat het rechtvaardige vereiste van de Wet vervuld zou worden in ons, die niet in overeenstemming met het vlees wandelen, maar in overeenstemming met de geest.
5 Want zij die in overeenstemming met het vlees zijn, zetten hun zinnen op de dingen van het vlees, maar zij die in overeenstemming met de geest zijn, op de dingen van de geest.
6 Want het bedenken van het vlees betekent de dood, maar het bedenken van de geest betekent leven en vrede;
7 want het bedenken van het vlees betekent vijandschap met God, omdat het niet onderworpen is aan de wet van God, wat het trouwens ook niet kan zijn.
8 Daarom kunnen zij die in overeenstemming met het vlees zijn, God niet behagen.
9 GIJ echter zijt niet in overeenstemming met het vlees, maar met de geest, indien althans Gods geest werkelijk in U woont. Maar als iemand Christus’ geest niet heeft, dan behoort hij hem niet toe.
10 Is Christus daarentegen in eendracht met U, dan is het lichaam weliswaar dood vanwege de zonde, maar de geest is leven vanwege de rechtvaardigheid.
11 Indien nu de geest van hem die Jezus uit de doden heeft opgewekt, in U woont, zal hij die Christus Jezus uit de doden heeft opgewekt, ook UW sterfelijke lichamen levend maken door middel van zijn geest, die in U woont.
12 Derhalve, broeders, zijn wij niet aan het vlees verplicht om in overeenstemming met het vlees te leven;
13 want indien GIJ in overeenstemming met het vlees leeft, zult GIJ zeker sterven; maar indien GIJ door de geest de praktijken van het lichaam ter dood brengt, zult GIJ leven.
14 Want allen die door Gods geest worden geleid, zijn Gods zonen.
15 Want GIJ hebt geen geest van slavernij ontvangen, die wederom vrees veroorzaakt, maar GIJ hebt een geest van aanneming als zonen ontvangen, door welke geest wij uitroepen: „Abba, Vader!”
16 De geest zelf legt getuigenis af met onze geest dat wij Gods kinderen zijn.
17 Indien wij dan kinderen zijn, zijn wij ook erfgenamen, ja, erfgenamen van God, maar mede-erfgenamen met Christus, mits wij te zamen lijden, opdat wij ook te zamen worden verheerlijkt.
18 Daarom ben ik van oordeel dat het lijden van de tegenwoordige tijd niets te betekenen heeft in vergelijking met de heerlijkheid die in ons geopenbaard zal worden.
19 Want de vurige verwachting van de schepping wacht op het openbaar worden van de zonen Gods.
20 Want de schepping werd aan ijdelheid onderworpen, niet uit eigen wil, maar door hem die haar [daaraan] heeft onderworpen, op basis van hoop
21 dat ook de schepping zelf vrijgemaakt zal worden van de slavernij des verderfs en de glorierijke vrijheid van de kinderen Gods zal hebben.
22 Want wij weten dat de gehele schepping tot nu toe voortdurend te zamen zucht en te zamen pijn lijdt.
23 Dat niet alleen, maar ook wij, die de eerstelingen hebben, namelijk de geest, ja, ook wij zuchten in onszelf, terwijl wij vurig wachten op de aanneming als zonen, het verlost worden van ons lichaam door losprijs.
24 Want in [deze] hoop werden wij gered; maar hoop die gezien wordt, is geen hoop, want als iemand iets ziet, hoopt hij er dan nog op?
25 Indien wij echter hopen op wat wij niet zien, blijven wij er met volharding op wachten.
26 Evenzo komt ook de geest onze zwakheid te hulp; want wij weten niet waarvoor te bidden naar het nodig is, maar de geest zelf pleit voor ons met onuitgesproken verzuchtingen.
27 Toch weet hij die de harten doorzoekt, wat de bedoeling van de geest is, want deze pleit in overeenstemming met God voor heiligen.
28 Nu weten wij dat God al zijn werken doet samenwerken ten goede voor hen die God liefhebben, hen die volgens zijn voornemen de geroepenen zijn;
29 want hen die hij het eerst heeft erkend, heeft hij ook voorbestemd om gevormd te worden naar het beeld van zijn Zoon, opdat hij de eerstgeborene onder vele broeders zou zijn.
30 Die hij heeft voorbestemd, zijn bovendien degenen die hij ook heeft geroepen; en die hij heeft geroepen, zijn degenen die hij ook rechtvaardig verklaard heeft. Ten slotte zijn degenen die hij rechtvaardig verklaard heeft, degenen die hij ook heeft verheerlijkt.
31 Wat zullen wij dan op deze dingen zeggen? Indien God vóór ons is, wie zal dan tegen ons zijn?
32 Hij die zelfs zijn eigen Zoon niet heeft gespaard, maar hem voor ons allen heeft overgeleverd, waarom zal hij ons dan ook niet met hem alle andere dingen goedgunstig geven?
33 Wie zal een beschuldiging inbrengen tegen Gods uitverkorenen? God is het die [hen] rechtvaardig verklaart.
34 Wie is het die zal veroordelen? Christus Jezus is degene die gestorven is, ja, veeleer degene die uit de doden werd opgewekt, die aan de rechterhand van God is, die ook voor ons pleit.
35 Wie zal ons scheiden van de liefde van de Christus? Verdrukking of benauwdheid of vervolging of honger of naaktheid of gevaar of zwaard?
36 Zoals er staat geschreven: „Om u worden wij de gehele dag ter dood gebracht, wij zijn gerekend als slachtschapen.”
37 Integendeel, in al deze dingen komen wij volledig als overwinnaars uit de strijd te voorschijn door bemiddeling van hem die ons heeft liefgehad.
38 Want ik ben ervan overtuigd dat noch dood noch leven, noch engelen noch regeringen, noch tegenwoordige noch toekomende dingen, noch krachten,
39 noch hoogte noch diepte, noch enige andere schepping ons zal kunnen scheiden van Gods liefde, die in Christus Jezus, onze Heer, is.
romeinen 9
9 Ik zeg de waarheid in Christus; ik lieg niet, want mijn geweten legt met mij getuigenis af in heilige geest,
2 dat ik grote droefheid en een onophoudelijk hartenleed heb.
3 Want ik zou wensen zelf vervloekt en van de Christus gescheiden te zijn ten behoeve van mijn broeders, mijn verwanten naar het vlees,
4 die, als zodanig, Israëlieten zijn, aan wie de aanneming als zonen toebehoort en de heerlijkheid en de verbonden en de wetgeving en de heilige dienst en de beloften;
5 tot wie de voorvaders behoren en uit wie de Christus [is gesproten] naar het vlees: God, die boven allen is, [zij] gezegend in eeuwigheid. Amen.
6 Het is echter niet zo alsof het woord van God gefaald zou hebben. Want niet allen die uit I̱sraël [voortspruiten], zijn werkelijk „I̱sraël”.
7 Evenmin zijn zij allen kinderen omdat zij A̱brahams zaad zijn, maar: „Wat ’uw zaad’ genoemd zal worden, zal door bemiddeling van I̱saäk zijn.”
8 Dat wil zeggen: de kinderen in het vlees zijn niet werkelijk de kinderen van God, maar de kinderen der belofte worden als het zaad gerekend.
9 Want het woord der belofte luidde als volgt: „Omstreeks deze tijd zal ik komen en zal Sa̱ra een zoon hebben.”
10 Doch dat geval niet alleen, maar ook toen Rebe̱kka zwanger werd van een tweeling door de ene [man], onze voorvader I̱saäk;
11 want toen zij nog niet waren geboren, noch iets goeds of verachtelijks hadden beoefend, werd er, opdat het voornemen van God met betrekking tot de verkiezing niet afhankelijk zou blijven van werken, maar van Degene die roept,
12 tot haar gezegd: „De oudste zal de slaaf van de jongste zijn.”
13 Zoals er staat geschreven: „Ja̱kob heb ik liefgehad, maar E̱sau heb ik gehaat.”
14 Wat zullen wij dan zeggen? Is er onrechtvaardigheid bij God? Moge dat nooit waar worden!
15 Want hij zegt tot Mo̱zes: „Ik zal barmhartigheid bewijzen aan wie ik barmhartigheid bewijs, en ik zal mededogen betonen jegens wie ik mededogen betoon.”
16 Zo hangt het dus niet af van degene die wenst, noch van degene die hardloopt, maar van God, die barmhartig is.
17 Want de Schrift zegt tot Farao: „Hiertoe juist heb ik u laten bestaan, opdat ik in verband met u mijn kracht kan tonen, en opdat mijn naam over de gehele aarde wordt bekendgemaakt.”
18 Zo betoont hij dus barmhartigheid aan wie hij wenst, maar laat hij verstokt worden wie hij wenst.
19 Gij zult daarom tot mij zeggen: „Waarom heeft hij dan nog iets aan te merken? Want wie heeft zijn uitdrukkelijke wil weerstaan?”
20 O mens, wie zijt gij dan toch, dat gij God wilt tegenspreken? Zal het geboetseerde soms tot zijn boetseerder zeggen: „Waarom hebt gij mij zo gemaakt?”
21 Wat? Heeft de pottenbakker geen macht over het leem, om uit dezelfde massa het ene vat voor een eervol en het andere voor een oneervol gebruik te maken?
22 Indien God nu, ofschoon hij zijn gramschap wil tonen en zijn kracht wil bekendmaken, met veel lankmoedigheid de vaten der gramschap heeft verdragen, die voor de vernietiging geschikt zijn gemaakt,
23 opdat hij de rijkdom van zijn heerlijkheid zou kunnen bekendmaken over de vaten van barmhartigheid, die hij tevoren heeft bereid tot heerlijkheid,
24 namelijk ons, die hij niet alleen uit de joden maar ook uit de natiën heeft geroepen, [wat zou dat dan]?
25 Het is zoals hij ook in Hose̱a zegt: „Ik zal hen die mijn volk niet waren, ’mijn volk’ noemen, en haar die niet geliefd was, ’geliefd’;
26 en op de plaats waar tot hen werd gezegd: ’GIJ zijt mijn volk niet’, daar zullen zij ’zonen van de levende God’ worden genoemd.”
27 Bovendien roept Jesa̱ja omtrent I̱sraël uit: „Al was het getal van de zonen van I̱sraël als het zand der zee, het is het overblijfsel dat gered zal worden.
28 Want Jehovah zal op aarde een afrekening houden, welke hij tot een einde zal brengen en zal verkorten.”
29 Ook zoals Jesa̱ja eertijds had gezegd: „Indien Jehovah der legerscharen ons geen zaad had gelaten, zouden wij net als So̱dom zijn geworden, en wij zouden aan Gomo̱rra gelijk zijn gemaakt.”
30 Wat zullen wij dan zeggen? Dat mensen der natiën, hoewel zij de rechtvaardigheid niet nastreefden, de rechtvaardigheid toch hebben verkregen, de rechtvaardigheid die voortvloeit uit geloof;
31 maar I̱sraël, hoewel het een wet der rechtvaardigheid nastreefde, heeft de wet niet bereikt.
32 Om welke reden? Omdat het die niet nastreefde door geloof, maar als door werken. Zij zijn gestruikeld over de „steen der struikeling”,
33 zoals er staat geschreven: „Ziet! Ik leg in Si̱on een steen der struikeling en een rots des aanstoots, maar wie zijn geloof erop grondt, zal niet worden teleurgesteld.”
romeinen 10
10 Broeders, de welwillendheid van mijn hart en mijn smeking tot God voor hen zijn werkelijk met het oog op hun redding.
2 Want ik getuig van hen dat zij ijver voor God hebben, maar niet overeenkomstig nauwkeurige kennis;
3 want omdat zij de rechtvaardigheid van God niet kenden, maar hun eigen rechtvaardigheid tot stand trachtten te brengen, hebben zij zich niet aan de rechtvaardigheid van God onderworpen.
4 Want Christus is het einde van de Wet, zodat een ieder die geloof oefent, rechtvaardigheid verkrijgt.
5 Want Mo̱zes schrijft dat de mens die de rechtvaardigheid van de Wet heeft gedaan, erdoor zal leven.
6 Maar de rechtvaardigheid die voortvloeit uit geloof, spreekt aldus: „Zeg niet in uw hart: ’Wie zal tot in de hemel opstijgen?’, namelijk om Christus te doen afdalen;
7 of: ’Wie zal in de afgrond neerdalen?’, namelijk om Christus uit de doden te doen opkomen.”
8 Maar wat zegt ze? „Het woord is dicht bij u, in uw eigen mond en in uw eigen hart”, dat wil zeggen het „woord” des geloofs, hetwelk wij prediken.
9 Want indien gij dat ’woord in uw eigen mond’, dat Jezus Heer is, in het openbaar bekendmaakt en in uw hart geloof oefent dat God hem uit de doden heeft opgewekt, zult gij gered worden.
10 Want met het hart oefent men geloof tot rechtvaardigheid, maar met de mond doet men een openbare bekendmaking tot redding.
11 Want de Schrift zegt: „Niemand die zijn geloof op hem grondt, zal worden teleurgesteld.”
12 Want er is geen onderscheid tussen jood en Griek, want over allen is een en dezelfde Heer, die rijk is jegens allen die hem aanroepen.
13 Want „een ieder die de naam van Jehovah aanroept, zal gered worden”.
14 Hoe zullen zij echter hem aanroepen in wie zij geen geloof hebben gesteld? Hoe zullen zij vervolgens geloof stellen in hem van wie zij niet hebben gehoord? Hoe zullen zij vervolgens horen zonder dat iemand predikt?
15 Hoe zullen zij vervolgens prediken indien zij niet zijn uitgezonden? Zoals er staat geschreven: „Hoe lieflijk zijn de voeten van hen die goed nieuws over goede dingen bekendmaken!”
16 Toch hebben zij niet allen het goede nieuws gehoorzaamd. Want Jesa̱ja zegt: „Jehovah, wie heeft geloof gesteld in hetgeen hij van ons heeft gehoord?”
17 Zo volgt dus het geloof op hetgeen wordt gehoord. En hetgeen wordt gehoord, is op zijn beurt door middel van het woord omtrent Christus.
18 Niettemin vraag ik: Hebben zij het soms niet gehoord? Jazeker; in werkelijkheid ’is hun geluid over de gehele aarde uitgegaan, en hun uitspraken tot de uiteinden der bewoonde aarde’.
19 Niettemin vraag ik: Heeft I̱sraël het soms niet geweten? Eerst zegt Mo̱zes: „Ik zal ulieden tot jaloezie prikkelen door middel van dat wat geen natie is; ik zal U tot hevige toorn prikkelen door middel van een natie zonder begrip.”
20 Maar Jesa̱ja wordt zeer stoutmoedig en zegt: „Ik werd gevonden door hen die mij niet zochten; ik ben openbaar geworden aan hen die niet naar mij vroegen.”
21 Maar aangaande I̱sraël zegt hij: „De gehele dag heb ik mijn handen uitgebreid naar een volk dat ongehoorzaam is en tegenspreekt.”
romeinen 11
11 Ik vraag dan: God heeft zijn volk toch niet verworpen? Moge dat nooit geschieden! Want ook ik ben een Israëliet, van het zaad van A̱braham, uit de stam Be̱njamin.
2 God heeft zijn volk, dat hij eerst heeft erkend, niet verworpen. Weet GIJ dan niet wat de Schrift zegt in verband met Eli̱a, wanneer hij I̱sraël bij God aanklaagt?
3 „Jehovah, zij hebben uw profeten gedood, zij hebben uw altaren uitgegraven, en ik ben alleen overgebleven, en zij zoeken mijn ziel.”
4 Maar wat zegt de godsspraak tot hem? „Ik heb zevenduizend man voor mij doen overblijven, [mannen] die de knie niet voor Ba̱äl hebben gebogen.”
5 Zo is er daarom ook in het tegenwoordige tijdperk een overblijfsel verschenen overeenkomstig een verkiezing ten gevolge van onverdiende goedheid.
6 Indien het nu door onverdiende goedheid is, is het niet langer ten gevolge van werken; anders blijkt de onverdiende goedheid geen onverdiende goedheid meer te zijn.
7 Wat dan? Juist hetgeen I̱sraël ernstig zoekt, heeft het niet verkregen, maar de uitverkorenen hebben het verkregen. Van de overigen waren de zinnen afgestompt,
8 zoals er staat geschreven: „God heeft hun een geest van diepe slaap gegeven, ogen om niet te zien en oren om niet te horen, tot op de dag van vandaag.”
9 Ook zegt Da̱vid: „Laat hun tafel hun tot een strik en tot een val en tot een struikelblok en tot een vergelding worden;
10 laat hun ogen verduisterd worden, zodat zij niet zien, en krom hun rug voor altijd.”
11 Daarom vraag ik: Zijn zij zó gestruikeld, dat zij volledig ten val zijn gekomen? Dat geschiede nooit! Maar door hun misstap is er redding voor mensen der natiën, om hen tot jaloezie te prikkelen.
12 Indien nu hun misstap rijkdom voor de wereld betekent, en hun vermindering rijkdom voor mensen der natiën, hoeveel te meer zal het volledige aantal van hen dit dan wel betekenen!
13 Nu spreek ik tot U die mensen der natiën zijt. Aangezien ik in werkelijkheid een apostel der natiën ben, verheerlijk ik mijn bediening,
14 of ik wellicht op enigerlei wijze [degenen die] mijn eigen vlees [zijn], tot jaloezie kan prikkelen en sommigen uit hen kan redden.
15 Want indien hun verwerping verzoening voor de wereld betekent, wat zal hun aanneming dan anders betekenen dan leven uit de doden?
16 Indien voorts [het deel dat wordt genomen als] eerstelingen heilig is, dan is ook de massa heilig; en indien de wortel heilig is, zijn de takken het ook.
17 Indien echter sommige van de takken werden weggebroken, maar gij, ofschoon een wilde olijfboom, daartussen werdt geënt en deel hebt gekregen aan de wortel der vetheid van de olijfboom,
18 juich dan niet in triomf over de takken. Indien gij echter wel in triomf over ze juicht, [bedenk dan, dat] niet gij de wortel draagt, maar de wortel u.
19 Gij zult dan zeggen: „Er werden takken weggebroken opdat ik zou worden geënt.”
20 Heel juist! Om [hun] ongeloof werden zij weggebroken, maar gij staat door geloof. Heb niet langer hoge ideeën, maar koester vrees.
21 Want indien God de natuurlijke takken niet heeft gespaard, zal hij ook u niet sparen.
22 Zie daarom Gods goedheid en gestrengheid. Gestrengheid jegens hen die zijn gevallen, maar Gods goedheid jegens u, mits gij in zijn goedheid blijft; anders zult ook gij worden weggekapt.
23 Wat hen betreft, indien zij niet in hun ongeloof blijven, zullen ook zij worden geënt; want God kan hen opnieuw enten.
24 Want indien gij uit de van nature wilde olijfboom werdt weggesneden en tegen de natuur in op de gekweekte olijfboom werdt geënt, hoeveel te meer zullen dan dezen, die natuurlijke [takken] zijn, op hun eigen olijfboom worden geënt!
25 Want ik wil niet, broeders, dat GIJ onwetend zijt omtrent dit heilige geheim, opdat GIJ niet beleidvol zijt in UW eigen ogen: dat er over I̱sraël gedeeltelijk een afstomping der zinnen is gekomen totdat het volledige aantal mensen der natiën is binnengekomen,
26 en op deze wijze zal heel I̱sraël gered worden. Zoals er staat geschreven: „De bevrijder zal uit Si̱on komen en de goddeloze praktijken van Ja̱kob afwenden.
27 En dit is het verbond van mijn zijde met hen, wanneer ik hun zonden wegneem.”
28 Met betrekking tot het goede nieuws zijn zij weliswaar vijanden ter wille van U, maar met betrekking tot [Gods] verkiezing zijn zij geliefden ter wille van hun voorvaders.
29 Want de gaven en de roeping Gods zijn dingen waarvan hij geen spijt zal hebben.
30 Want evenals GIJ eens ongehoorzaam aan God zijt geweest, maar U nu vanwege hun ongehoorzaamheid barmhartigheid is betoond,
31 zo zijn ook dezen nu ongehoorzaam geweest, wat barmhartigheid voor U tot gevolg heeft gehad, opdat ook hun nu barmhartigheid betoond zou worden.
32 Want God heeft hen allen te zamen in ongehoorzaamheid opgesloten om aan hen allen barmhartigheid te betonen.
33 O de diepte van Gods rijkdom en wijsheid en kennis! Hoe ondoorgrondelijk [zijn] zijn oordelen en hoe onnaspeurlijk zijn wegen!
34 Want „wie heeft de zin van Jehovah leren kennen, of wie is zijn raadsman geworden”?
35 Of: „Wie heeft hem eerst [iets] gegeven, zodat het hem vergolden moet worden?”
36 Want uit hem en door hem en voor hem zijn alle dingen. Hem zij de heerlijkheid in eeuwigheid. Amen.
romeinen 12
12 Dientengevolge verzoek ik U dringend, broeders, op grond van Gods mededogen, UW lichaam aan te bieden als een slachtoffer dat levend, heilig en God welgevallig is, een heilige dienst met UW denkvermogen.
2 En wordt niet langer naar dit samenstel van dingen gevormd, maar wordt veranderd door UW geest te hervormen, opdat GIJ U ervan kunt vergewissen wat de goede en welgevallige en volmaakte wil van God is.
3 Want krachtens de onverdiende goedheid die mij is gegeven, zeg ik tot een ieder onder U, niet meer van zichzelf te denken dan nodig is, maar met een gezond verstand te denken, een ieder naar de mate van geloof die God hem heeft toebedeeld.
4 Want evenals wij in één lichaam vele leden hebben, maar de leden niet alle dezelfde functie hebben,
5 zo zijn wij, hoewel velen, één lichaam in eendracht met Christus, maar leden die ieder afzonderlijk elkaar toebehoren.
6 Daar wij nu gaven hebben die verschillen overeenkomstig de onverdiende goedheid die ons is gegeven, hetzij profetie, [laten wij profeteren] overeenkomstig het geloof dat [ons] is toegemeten;
7 of een bediening, [laten wij ons toeleggen] op die bediening; of hij die onderwijst, [laat hij zich toeleggen] op zijn onderwijs;
8 of hij die vermaant, [laat hij zich toeleggen] op zijn vermanen; hij die uitdeelt, [doe het] met vrijgevigheid; hij die de leiding heeft, [doe het] in alle ernst; hij die barmhartigheid betoont, [doe het] met blijmoedigheid.
9 [UW] liefde zij zonder huichelarij. Hebt een afschuw van wat goddeloos is, hangt het goede aan.
10 Hebt in broederlijke liefde tedere genegenheid voor elkaar. Neemt de leiding in het betonen van eer aan elkaar.
11 Doet UW werk niet traag. Zijt vurig van geest. Dient Jehovah als slaven.
12 Verheugt U in de hoop. Volhardt onder verdrukking. Houdt aan in het gebed.
13 Deelt met de heiligen naar gelang van hun behoeften. Bewandelt de weg der gastvrijheid.
14 Blijft zegenen die U vervolgen; zegent en vervloekt niet.
15 Verheugt U met mensen die zich verheugen; weent met mensen die wenen.
16 Weest jegens anderen net zo gezind als jegens UZELF; zint niet op hoge dingen, maar laat U door de nederige dingen meevoeren. Wordt niet beleidvol in UW eigen ogen.
17 Vergeldt niemand kwaad met kwaad. Verschaft voortreffelijke dingen voor het oog van alle mensen.
18 Zijt indien mogelijk, voor zover het van U afhangt, vredelievend jegens alle mensen.
19 Wreekt UZELF niet, geliefden, maar geeft plaats aan de gramschap; want er staat geschreven: „Aan mij is de wraak; ik wil vergelden, zegt Jehovah.”
20 Maar „indien uw vijand honger heeft, geef hem te eten; indien hij dorst heeft, geef hem iets te drinken; want door dit te doen, zult gij vurige kolen op zijn hoofd stapelen”.
21 Laat u niet overwinnen door het kwade, maar blijf het kwade overwinnen met het goede.
romeinen 13
13 Iedere ziel zij onderworpen aan de superieure autoriteiten, want er is geen autoriteit dan door God; de bestaande autoriteiten zijn door God in hun relatieve posities geplaatst.
2 Wie zich daarom tegen de autoriteit verzet, heeft zich tegen de regeling van God gesteld; zij die zich ertegen hebben gesteld, zullen een oordeel over zich brengen.
3 Want zij die regeren, zijn niet voor de goede, maar voor de slechte daad een voorwerp van vrees. Wilt gij dan geen vrees hebben voor de autoriteit? Blijf het goede doen, en gij zult lof van haar hebben;
4 want ze is Gods dienares voor u, tot uw welzijn. Maar indien gij het slechte doet, vrees dan; want niet voor niets draagt ze het zwaard; want ze is Gods dienares, een wreekster voor het tot uitdrukking brengen van gramschap jegens degene die het slechte beoefent.
5 Daarom bestaat er een dwingende reden voor dat GIJ in onderworpenheid zijt, niet alleen vanwege die gramschap, maar ook vanwege [UW] geweten.
6 Want daarom betaalt GIJ ook belastingen; want zij zijn Gods openbare dienaren, die juist dit doel voortdurend dienen.
7 Geeft aan allen wat hun toekomt: aan hem die [vraagt om] de belasting, de belasting; aan hem die [vraagt om] de schatting, de schatting; aan hem die [vraagt om] vrees, die vrees; aan hem die [vraagt om] eer, die eer.
8 Zijt niemand iets schuldig dan elkaar lief te hebben; want hij die zijn medemens liefheeft, heeft [de] wet vervuld.
9 Want het [wetsreglement]: „Gij moogt geen overspel plegen, Gij moogt niet moorden, Gij moogt niet stelen, Gij moogt niet begeren”, en welk ander gebod er ook is, wordt samengevat in dit woord, namelijk: „Gij moet uw naaste liefhebben als uzelf.”
10 De liefde berokkent de naaste geen kwaad; daarom is de liefde de vervulling van de wet.
11 [Doet] dit ook omdat GIJ de gelegen tijd weet, dat het uur reeds is aangebroken waarop GIJ uit de slaap dient te ontwaken, want thans is onze redding dichterbij dan toen wij gelovigen werden.
12 De nacht is ver gevorderd; de dag is nabij gekomen. Laten wij daarom de werken die tot de duisternis behoren, afleggen en de wapenen van het licht aandoen.
13 Laten wij betamelijk wandelen, zoals overdag, niet in brasserijen en drinkgelagen, niet in ongeoorloofde gemeenschap en losbandig gedrag, niet in twist en jaloezie.
14 Maar doet de Heer Jezus Christus aan en maakt niet van tevoren plannen voor de begeerten van het vlees.
romeinen 14
14 Aanvaardt degene die zwakheden heeft in [zijn] geloof, maar niet om beslissingen te nemen betreffende innerlijke twijfelvragen.
2 De een bezit het geloof dat hij alles mag eten, maar degene die zwak is, eet plantaardig voedsel.
3 Laat degene die eet, niet neerzien op degene die niet eet, en laat degene die niet eet, geen oordeel vellen over degene die eet, want God heeft hem aanvaard.
4 Wie zijt gij, dat gij de huisknecht van een ander oordeelt? Hij staat of valt voor zijn eigen meester. Hij zal trouwens staande worden gehouden, want Jehovah kan hem staande houden.
5 De een oordeelt dat de ene dag belangrijker is dan de andere; een ander oordeelt dat de ene dag gelijk is aan alle andere; een ieder zij volledig overtuigd in zijn eigen geest.
6 Wie de dag onderhoudt, onderhoudt die voor Jehovah. En wie eet, eet voor Jehovah, want hij brengt dank aan God; en wie niet eet, eet niet voor Jehovah, en toch brengt hij dank aan God.
7 Niemand van ons leeft in feite alleen met betrekking tot zichzelf, en niemand sterft alleen met betrekking tot zichzelf;
8 want indien wij leven, dan leven wij voor Jehovah, en ook indien wij sterven, dan sterven wij voor Jehovah. Derhalve behoren wij of wij nu leven of sterven, Jehovah toe.
9 Want hiertoe is Christus gestorven en weer tot leven gekomen, opdat hij Heer over zowel de doden als de levenden zou zijn.
10 Maar waarom oordeelt gij uw broeder? Of waarom ziet gij ook neer op uw broeder? Want wij zullen allen voor de rechterstoel van God staan;
11 want er staat geschreven: „’Zo waar ik leef,’ zegt Jehovah, ’voor mij zal elke knie zich buigen en iedere tong zal God openlijk erkennen.’”
12 Zo zal dan een ieder van ons voor zichzelf rekenschap afleggen aan God.
13 Laten wij elkaar daarom niet langer oordelen, maar neemt liever deze beslissing, een broeder geen struikelblok in de weg te leggen noch iets waarover hij kan vallen.
14 Ik weet en ben ervan overtuigd in de Heer Jezus, dat niets op zichzelf verontreinigd is; alleen voor iemand die iets als verontreinigd beschouwt, voor hem is het verontreinigd.
15 Want indien uw broeder vanwege voedsel tot droefheid wordt gestemd, wandelt gij niet langer overeenkomstig liefde. Richt niet door uw voedsel degene te gronde voor wie Christus is gestorven.
16 Laat daarom over het goede dat gijlieden doet, niet ten nadele van U worden gesproken.
17 Want het koninkrijk Gods betekent niet eten en drinken, maar [het betekent] rechtvaardigheid en vrede en vreugde met heilige geest.
18 Want hij die in dit opzicht Christus als slaaf dient, is God welgevallig en draagt de goedkeuring van de mensen weg.
19 Laten wij dus de dingen nastreven die de vrede bevorderen en de dingen die tot opbouw van elkaar dienen.
20 Houd ermee op het werk van God louter ter wille van voedsel af te breken. Alle dingen zijn weliswaar rein, maar het is schadelijk voor de mens die met een aanleiding tot struikelen eet.
21 Het is goed geen vlees te eten noch wijn te drinken noch iets te doen waarover uw broeder struikelt.
22 Heb het geloof dat gij bezit, overeenkomstig uzelf voor het aangezicht van God. Gelukkig is hij die zichzelf geen oordeel op de hals haalt door wat hij goedkeurt.
23 Indien hij echter twijfels heeft, is hij reeds veroordeeld indien hij eet, omdat [hij] niet uit geloof [eet]. Ja, alles wat niet uit geloof is, is zonde.
romeinen 15
15 Wij evenwel die sterk zijn, behoren de zwakheden te dragen van hen die niet sterk zijn en niet onszelf te behagen.
2 Laat een ieder van ons [zijn] naaste behagen in datgene wat [zijn] opbouw ten goede komt.
3 Want ook de Christus heeft zichzelf niet behaagd, maar zoals er staat geschreven: „De smaadheden van hen die u smaadden, zijn op mij gevallen.”
4 Want alle dingen die eertijds werden geschreven, werden tot ons onderricht geschreven, opdat wij door middel van onze volharding en door middel van de vertroosting uit de Schriften hoop zouden hebben.
5 Moge nu de God die volharding en vertroosting schenkt, geven dat GIJ onder elkaar dezelfde geestesgesteldheid hebt die Christus Jezus bezat,
6 opdat GIJ eensgezind met één mond de God en Vader van onze Heer Jezus Christus moogt verheerlijken.
7 Aanvaardt elkaar daarom, zoals ook de Christus ons heeft aanvaard, tot heerlijkheid van God.
8 Want ik zeg dat Christus in werkelijkheid ten behoeve van Gods waarachtigheid een dienaar van de besnedenen is geworden, ten einde de beloften die Hij aan hun voorvaders had gedaan, waar te maken,
9 en opdat de natiën God vanwege zijn barmhartigheid zouden verheerlijken. Zoals er staat geschreven: „Daarom zal ik u openlijk erkennen onder de natiën en voor uw naam zal ik melodieën spelen.”
10 En wederom zegt hij: „Weest vrolijk, GIJ natiën, met zijn volk.”
11 En wederom: „Looft Jehovah, al GIJ natiën, en laten alle volken hem loven.”
12 En wederom zegt Jesa̱ja: „Er zal zijn de wortel van I̱saï, en er zal iemand opstaan om over de natiën te heersen; op hem zullen de natiën hun hoop vestigen.”
13 Moge de God die hoop geeft, U vervullen met alle vreugde en vrede doordat GIJ gelooft, opdat GIJ overvloedig moogt zijn in hoop met kracht van heilige geest.
14 Nu ben ook ik voor mij er met betrekking tot U, mijn broeders, van overtuigd dat GIJ ook zelf vol goedheid zijt, daar GIJ vervuld zijt met alle kennis, en dat GIJ ook in staat zijt elkaar ernstig te vermanen.
15 Aangaande sommige punten schrijf ik U echter wat vrijmoediger, als het ware om ze U weer in herinnering te brengen, krachtens de onverdiende goedheid die mij door God gegeven is
16 om een openbare dienaar van Christus Jezus te zijn voor de natiën en deel te nemen aan het heilige werk van het goede nieuws van God, opdat de offergave, namelijk deze natiën, aanvaardbaar zou blijken te zijn, geheiligd met heilige geest.
17 Daarom heb ik reden tot juichen in Christus Jezus wanneer het aankomt op dingen die God betreffen.
18 Want ik zal het niet wagen over iets anders te spreken dan over de dingen die Christus door bemiddeling van mij tot stand heeft gebracht om de natiën tot gehoorzaamheid te brengen, door [mijn] woord en daad,
19 met de kracht van tekenen en wonderen, met de kracht van heilige geest, zodat ik van Jeru̱zalem uit en in een kring helemaal tot aan Illy̱rië toe het goede nieuws omtrent de Christus grondig gepredikt heb.
20 Ja, op deze wijze heb ik het mij ten doel gesteld het goede nieuws nergens bekend te maken waar de naam van Christus reeds genoemd was, opdat ik niet op het fundament van een ander zou bouwen,
21 maar, zoals er staat geschreven: „Degenen aan wie geen aankondiging betreffende hem is gedaan, zullen zien, en zij die niet hebben gehoord, zullen begrijpen.”
22 Daarom werd ik ook vele malen verhinderd naar U toe te komen.
23 Maar nu ik in deze streken geen [onaangeroerd] gebied meer heb, en aangezien ik reeds enige jaren het verlangen koester naar U toe te komen
24 wanneer ik op weg ben naar Spanje, hoop ik U bovenal op de reis daarheen te zien en een eindweegs door U vergezeld te worden, nadat ik eerst enigermate door UW gezelschap voldaan ben.
25 Maar nu sta ik op het punt naar Jeru̱zalem te reizen om de heiligen te dienen.
26 Want degenen die in Macedo̱nië en Acha̱je zijn, hebben graag van hun goederen gedeeld door een bijdrage te geven aan de armen onder de heiligen in Jeru̱zalem.
27 Ja, hoewel zij het graag hebben gedaan, stonden zij toch bij hen in de schuld; want indien de natiën deel hebben gekregen aan hun geestelijke goederen, zijn zij ook verschuldigd hen in het openbaar te dienen met goederen voor het vleselijke lichaam.
28 Nadat ik daarom dit heb volbracht en deze vrucht veilig aan hen heb afgedragen, zal ik via U naar Spanje reizen.
29 Bovendien weet ik dat wanneer ik bij U kom, ik met een volle mate van zegen van Christus zal komen.
30 Nu vermaan ik U, broeders, door onze Heer Jezus Christus en door de liefde van de geest, U met mij in te spannen in gebeden tot God voor mij,
31 opdat ik bevrijd mag worden van de ongelovigen in Jude̱a en dat mijn bediening welke voor Jeru̱zalem is, aanvaardbaar voor de heiligen mag blijken te zijn,
32 zodat ik, wanneer ik door Gods wil met vreugde bij U kom, te zamen met U verkwikt zal worden.
33 Moge de God die vrede geeft, met U allen zijn. Amen.
romeinen 16
16 Ik beveel U onze zuster Fe̱be aan, die een dienares is van de gemeente die in Ke̱nchrea is,
2 opdat GIJ haar ontvangt in [de] Heer op een wijze die de heiligen waardig is en haar bijstaat in elke aangelegenheid waarin zij U nodig mocht hebben, want ook zijzelf heeft bewezen een verdedigster van velen, ja, van mijzelf te zijn.
3 Brengt mijn groeten over aan Pri̱ska en Aqu̱i̱la, mijn medewerkers in Christus Jezus,
4 die voor mijn ziel hun eigen hals hebben gewaagd, jegens wie niet alleen ik dankbaar ben, maar ook alle gemeenten der natiën;
5 en [groet] de gemeente die in hun huis is. Groet mijn geliefde Epe̱netus, die een eersteling van A̱sia is voor Christus.
6 Groet Mari̱a, die veel voor U heeft gearbeid.
7 Groet Andro̱nikus en Ju̱nias, mijn bloedverwanten en mijn medegevangenen, die mannen van aanzien zijn onder de apostelen en die langer in eendracht met Christus zijn dan ik.
8 Brengt mijn groeten over aan Amplia̱tus, mijn geliefde in [de] Heer.
9 Groet Urba̱nus, onze medewerker in Christus, en mijn geliefde Sta̱chys.
10 Groet Ape̱lles, de goedgekeurde in Christus. Groet hen die van het huisgezin van Aristobu̱lus zijn.
11 Groet Hero̱dion, mijn bloedverwant. Groet degenen van het huisgezin van Narci̱ssus die in [de] Heer zijn.
12 Groet Tryfe̱na en Tryfo̱sa, [vrouwen] die hard werken in [de] Heer. Groet Pe̱rsis, onze geliefde, want zij heeft veel gearbeid in [de] Heer.
13 Groet Ru̱fus, de uitverkorene in [de] Heer, en zijn moeder en de mijne.
14 Groet Asy̱nkritus, Fle̱gon, He̱rmes, Pa̱trobas, He̱rmas en de broeders die bij hen zijn.
15 Groet Filo̱logus en Ju̱lia, Ne̱reus en zijn zuster, en Oly̱mpas, en alle heiligen die bij hen zijn.
16 Groet elkaar met een heilige kus. Alle gemeenten van de Christus groeten U.
17 Nu vermaan ik U, broeders, hen in het oog te houden die, in strijd met de leer welke GIJ hebt geleerd, verdeeldheid veroorzaken en aanleiding tot struikelen geven, en mijdt hen.
18 Want dat soort van mensen zijn geen slaven van onze Heer Christus, maar van hun eigen buik; en door vleiend gepraat en complimenteuze woorden verleiden zij de harten van de argelozen.
19 Want UW gehoorzaamheid is aan allen bekend geworden. Daarom verheug ik mij over U. Maar ik wil dat GIJ wijs zijt ten opzichte van het goede, doch onschuldig ten opzichte van het kwade.
20 Wat de God die vrede geeft betreft, hij zal Sa̱tan binnenkort onder UW voeten verbrijzelen. Moge de onverdiende goedheid van onze Heer Jezus met U zijn.
21 Timo̱theüs, mijn medewerker, laat U groeten, en eveneens Lu̱cius en Ja̱son en Sosi̱pater, mijn bloedverwanten.
22 Ik, Te̱rtius, die deze brief heb geschreven, groet U in [de] Heer.
23 Ga̱jus, mijn gastheer en die van de gehele gemeente, laat U groeten. Era̱stus, de stadsbeheerder, laat U groeten, en eveneens Qua̱rtus, zijn broeder.
24 ——
25 Hem nu die U standvastig kan maken in overeenstemming met het goede nieuws dat ik bekendmaak en de prediking van Jezus Christus, overeenkomstig de openbaring van het heilige geheim, dat tijden lang verzwegen bleef
26 maar nu openbaar gemaakt is en in overeenstemming met het bevel van de eeuwige God door middel van de profetische geschriften onder alle natiën is bekendgemaakt tot bevordering van gehoorzaamheid door geloof;
27 aan de alleen wijze God zij de heerlijkheid, door bemiddeling van Jezus Christus, tot in eeuwigheid. Amen.
1 Korinthiërs 1
1 Pa̱u̱lus, door Gods wil geroepen tot apostel van Jezus Christus, en So̱sthenes, onze broeder,
2 aan de gemeente van God die in Kori̱nthe is, aan U die geheiligd zijt in eendracht met Christus Jezus, geroepen om heiligen te zijn, samen met allen die overal de naam van onze Heer Jezus Christus, hun Heer en de onze, aanroepen:
3 Mogen onverdiende goedheid en vrede U ten deel vallen van God, onze Vader, en [de] Heer Jezus Christus.
4 Ik dank God altijd voor U met het oog op de onverdiende goedheid van God die U in Christus Jezus is gegeven:
5 dat GIJ in alles in hem zijt verrijkt, in de volledige bekwaamheid om te spreken en in de volle kennis,
6 zoals ook het getuigenis omtrent de Christus vastheid onder U heeft gekregen,
7 zodat GIJ in geen enkele gave ook maar iets te kort komt, terwijl GIJ verlangend wacht op de openbaring van onze Heer Jezus Christus.
8 Hij zal U ook standvastig doen zijn tot het einde toe, opdat GIJ op de dag van onze Heer Jezus Christus aan geen enkele beschuldiging blootstaat.
9 God is getrouw, door wie GIJ werdt geroepen tot een deelhebben met zijn Zoon Jezus Christus, onze Heer.
10 Nu vermaan ik U, broeders, door de naam van onze Heer Jezus Christus, dat GIJ allen in overeenstemming met elkaar spreekt en dat er geen verdeeldheid onder U is, maar dat GIJ nauw verenigd zijt in dezelfde geest en in dezelfde gedachtegang.
11 Er is mij namelijk door de [huisgenoten] van Chlo̱ë omtrent U onthuld, mijn broeders, dat er onenigheden onder U bestaan.
12 Ik bedoel dit, dat een ieder van U zegt: „Ik behoor bij Pa̱u̱lus”, „Maar ik bij Apo̱llos”, „Maar ik bij Ce̱fas”, „Maar ik bij Christus.”
13 De Christus bestaat verdeeld. Pa̱u̱lus werd toch niet voor U aan een paal gehangen? Of werdt GIJ in de naam van Pa̱u̱lus gedoopt?
14 Ik ben dankbaar dat ik niemand van U heb gedoopt behalve Cri̱spus en Ga̱jus,
15 zodat niemand kan zeggen dat GIJ in mijn naam werdt gedoopt.
16 Ja, ik heb ook het huisgezin van Ste̱fanas gedoopt. Overigens weet ik niet of ik nog iemand anders heb gedoopt.
17 Want Christus heeft mij niet uitgezonden om te dopen, maar om het goede nieuws bekend te maken, niet met wijsheid van woorden, opdat de martelpaal van de Christus niet nutteloos gemaakt zou worden.
18 Want het woord omtrent de martelpaal is dwaasheid voor hen die vergaan, maar voor ons die worden gered, is het Gods kracht.
19 Want er staat geschreven: „Ik zal de wijsheid van de wijzen doen vergaan en de intelligentie van de intellectuelen negeren.”
20 Waar is de wijze? Waar de schriftgeleerde? Waar de debatvoerder van dit samenstel van dingen? Heeft God de wijsheid van de wereld niet dwaas gemaakt?
21 Want daar in de wijsheid Gods de wereld door middel van haar wijsheid God niet heeft leren kennen, heeft het God goedgedacht door middel van de dwaasheid van wat wordt gepredikt, degenen te redden die geloven.
22 Want de joden vragen om tekenen en de Grieken zoeken wijsheid,
23 maar wij prediken een aan de paal gehangen Christus, voor de joden een oorzaak tot struikelen, maar voor de natiën dwaasheid;
24 voor hen echter die de geroepenen zijn, zowel joden als Grieken, Christus, de kracht Gods en de wijsheid Gods.
25 Want iets dwaas van God is wijzer dan de mensen, en iets zwaks van God is sterker dan de mensen.
26 Want GIJ ziet UW roeping, broeders, dat niet veel wijzen naar het vlees werden geroepen, niet veel machtigen, niet velen van edele geboorte;
27 maar God heeft het dwaze der wereld uitgekozen om de wijzen te beschamen; en God heeft het zwakke der wereld uitgekozen om het sterke te beschamen;
28 en God heeft het onedele der wereld uitgekozen en dat waarop wordt neergezien, de dingen die niet zijn, om de dingen die zijn, teniet te doen,
29 opdat geen vlees zou roemen voor het aangezicht van God.
30 GIJ hebt het echter aan hem te danken dat GIJ in eendracht met Christus Jezus zijt, die van Godswege wijsheid is geworden voor ons, ook rechtvaardigheid en heiliging en verlossing door losprijs;
31 opdat het moge zijn zoals er staat geschreven: „Wie roemt, roeme in Jehovah.”
1 Korinthiërs 2
2 En daarom, broeders, ben ik, toen ik tot U kwam, niet met een overdaad van woorden of van wijsheid gekomen om het heilige geheim van God aan U bekend te maken.
2 Want ik had besloten niets anders onder U te weten dan Jezus Christus, en wel de aan een paal gehangene.
3 En ik kwam tot U in zwakheid en in vrees en met veel beving;
4 en mijn spreken en wat ik predikte, was niet met overredende woorden van wijsheid, maar met een tentoonspreiding van geest en kracht,
5 opdat UW geloof niet zou zijn in wijsheid van mensen, maar in Gods kracht.
6 Nu spreken wij wijsheid onder hen die rijp zijn, maar niet de wijsheid van dit samenstel van dingen, noch die van de regeerders van dit samenstel van dingen, die teniet zullen gaan.
7 Maar wij spreken Gods wijsheid in een heilig geheim, de verborgen wijsheid, die God vóór de samenstelsels van dingen heeft voorbestemd tot onze heerlijkheid.
8 Deze [wijsheid] is geen van de regeerders van dit samenstel van dingen te weten gekomen, want indien zij [haar] hadden gekend, zouden zij de glorierijke Heer niet aan een paal hebben gehangen.
9 Maar zoals er staat geschreven: „Geen oog heeft gezien en geen oor heeft gehoord, noch is het in het hart van een mens opgekomen, al wat God heeft bereid voor degenen die hem liefhebben.”
10 Want aan ons heeft God het geopenbaard door middel van zijn geest, want de geest onderzoekt alle dingen, zelfs de diepe dingen Gods.
11 Want wie onder de mensen weet de dingen van een mens behalve de geest van de mens, die in hem is? Zo is ook niemand de dingen Gods te weten gekomen behalve de geest van God.
12 Nu hebben wij niet de geest van de wereld ontvangen, maar de geest die van God komt, opdat wij de dingen zouden weten die ons door God goedgunstig zijn gegeven.
13 Deze dingen spreken wij ook, niet met woorden die door menselijke wijsheid worden geleerd, maar met [woorden] die door [de] geest worden geleerd, daar wij geestelijke [zaken] met geestelijke [woorden] combineren.
14 Maar een fysiek mens aanvaardt niet de dingen die van de geest Gods zijn, want ze zijn hem dwaasheid; en hij kan [ze] niet te weten komen omdat ze geestelijk worden onderzocht.
15 De geestelijke mens echter onderzoekt wel alle dingen, maar zelf wordt hij door geen mens onderzocht.
16 Want „wie heeft de zin van Jehovah leren kennen, dat hij hem zou kunnen onderrichten”? Wij hebben echter wel de zin van Christus.
1 Korinthiërs 3
3 En daarom, broeders, kon ik niet tot U spreken als tot geestelijke mensen, maar als tot vleselijke mensen, als tot kleine kinderen in Christus.
2 Ik heb U met melk gevoed, niet met iets om te eten, want GIJ waart nog niet sterk genoeg. Ja, ook nu zijt GIJ nog niet sterk genoeg,
3 want GIJ zijt nog vleselijk. Want aangezien er jaloezie en twist onder U is, zijt GIJ dan niet vleselijk en wandelt GIJ niet als mensen?
4 Want wanneer de een zegt: „Ik behoor bij Pa̱u̱lus”, maar een ander zegt: „Ik bij Apo̱llos”, zijt GIJ dan niet louter mensen?
5 Wat dan is Apo̱llos? Ja, wat is Pa̱u̱lus? Dienaren door bemiddeling van wie GIJ gelovigen zijt geworden, zoals de Heer aan een ieder heeft geschonken.
6 Ik heb geplant, Apo̱llos heeft begoten, maar God bleef de wasdom geven,
7 zodat noch hij die plant iets is, noch hij die begiet, maar God, die de wasdom geeft.
8 Hij nu die plant en hij die begiet zijn één, maar ieder zal zijn eigen beloning ontvangen naar zijn eigen arbeid.
9 Want wij zijn Gods medewerkers. Gijlieden zijt Gods akker, die wordt bebouwd, Gods gebouw.
10 Overeenkomstig de onverdiende goedheid van God die mij gegeven werd, heb ik als een wijs bestuurder van werken een fundament gelegd, maar iemand anders bouwt erop. Laat een ieder er echter op blijven toezien hoe hij daarop bouwt.
11 Want geen mens kan een ander fundament leggen dan wat gelegd is, namelijk Jezus Christus.
12 Bouwt iemand nu op het fundament goud, zilver, kostbare stenen, houtsoorten, hooi, stoppels,
13 ieders werk zal openbaar worden, want de dag zal het aan het licht brengen, omdat het geopenbaard zal worden door middel van vuur; en het vuur zelf zal uitwijzen hoe ieders werk is.
14 Indien iemands werk dat hij erop gebouwd heeft blijft, zal hij een beloning ontvangen;
15 indien iemands werk verbrandt, zal hij verlies lijden, maar hijzelf zal gered worden; doch indien dit zo is, [zal het zijn] als door vuur heen.
16 Weet GIJ niet dat gijlieden Gods tempel zijt en dat de geest van God in U woont?
17 Indien iemand de tempel van God vernietigt, zal God hem vernietigen; want de tempel van God is heilig, welke [tempel] gijlieden zijt.
18 Laat niemand zichzelf misleiden: Indien iemand onder U meent wijs te zijn in dit samenstel van dingen, hij worde een dwaas, opdat hij wijs moge worden.
19 Want de wijsheid van deze wereld is dwaasheid bij God; want er staat geschreven: „Hij vangt de wijzen in hun eigen listigheid.”
20 En nogmaals: „Jehovah weet dat de overleggingen van de wijzen waardeloos zijn.”
21 Laat daarom niemand zich op mensen beroemen; want alle dingen behoren U toe,
22 of het nu Pa̱u̱lus is of Apo̱llos of Ce̱fas of de wereld of leven of dood of tegenwoordige of toekomende dingen, alle dingen behoren U toe;
23 GIJ op UW beurt behoort Christus toe; Christus op zijn beurt behoort God toe.
1 Korinthiërs 4
4 Men beschouwe ons dan aldus: als ondergeschikten van Christus en beheerders van heilige geheimen Gods.
2 Wat in dit geval bovendien van beheerders wordt verwacht is, dat elkeen getrouw wordt bevonden.
3 Nu is het voor mij een zeer onbeduidende zaak of ik door U of door een menselijke instantie word onderzocht. Ja, ik onderzoek mijzelf niet eens.
4 Want ik ben mij er niet van bewust dat er iets tegen mij is. Toch is daardoor nog niet bewezen dat ik rechtvaardig ben, maar hij die mij onderzoekt, is Jehovah.
5 Oordeelt daarom niets vóór de bestemde tijd, totdat de Heer komt, die zowel de verborgen dingen der duisternis aan het licht zal brengen als de raadslagen der harten openbaar zal maken, en dan zal een ieder zijn lof van God ontvangen.
6 Deze dingen nu, broeders, heb ik in overdrachtelijke zin om UW bestwil op mijzelf en Apo̱llos toegepast, opdat GIJ in ons geval de [regel] moogt leren: „Gaat niet buiten de dingen die geschreven staan”, opdat niemand van U opgeblazen wordt ten gunste van de een en tegen de ander.
7 Want wie doet u van een ander verschillen? Ja, wat hebt gij dat gij niet hebt ontvangen? Indien gij [het] nu inderdaad hebt ontvangen, waarom roemt gij dan alsof gij [het] niet hadt ontvangen?
8 Gijlieden zijt toch reeds verzadigd? GIJ zijt toch reeds rijk? GIJ zijt toch als koningen gaan regeren zonder ons? En ik wenste inderdaad dat GIJ als koningen waart gaan regeren, opdat ook wij met U als koningen mochten regeren.
9 Want het schijnt mij toe dat God ons, de apostelen, als laatsten heeft tentoongesteld als mensen die voor de dood zijn bestemd, want wij zijn een theaterschouwspel geworden voor de wereld en voor engelen en voor mensen.
10 Wij zijn dwazen ter wille van Christus, maar GIJ zijt beleidvol in Christus; wij zijn zwak, maar GIJ zijt sterk; GIJ staat goed aangeschreven, maar wij zijn in oneer.
11 Tot op dit huidige uur blijft het zo dat wij honger en ook dorst lijden en schaars gekleed gaan en toegetakeld worden en dakloos zijn
12 en zwoegen, werkend met onze eigen handen. Worden wij beschimpt, wij zegenen; worden wij vervolgd, wij houden stand;
13 worden wij gelasterd, wij smeken; wij zijn geworden als het uitschot der wereld, het uitvaagsel van alle dingen, tot nu toe.
14 Ik schrijf deze dingen niet om U beschaamd te maken, maar om U als mijn geliefde kinderen ernstig te vermanen.
15 Want ook al hebt GIJ tienduizend leermeesters in Christus, stellig [hebt GIJ] niet vele vaders; want in Christus Jezus ben ik UW vader geworden door middel van het goede nieuws.
16 Ik verzoek U daarom dringend: wordt navolgers van mij.
17 Daarom zend ik Timo̱theüs naar U toe, daar hij mijn geliefd en trouw kind is in [de] Heer, en hij zal U mijn methoden in verband met Christus Jezus in herinnering brengen, zoals ik overal in elke gemeente onderwijs.
18 Sommigen zijn opgeblazen als zou ik in werkelijkheid niet naar U toe komen.
19 Ik zal echter binnenkort naar U toe komen, zo Jehovah wil, en dan zal ik niet de woorden van die opgeblazenen te weten komen, maar [hun] kracht.
20 Want het koninkrijk Gods [is] niet [gelegen] in woorden, maar in kracht.
21 Wat wilt GIJ? Zal ik met een roede tot U komen of met liefde en een geest van zachtaardigheid?
1 Korinthiërs 5
5 Er wordt zowaar hoererij onder U bericht, en zulk een hoererij als zelfs onder de natiën niet voorkomt, dat een zekere [man] de vrouw heeft van [zijn] vader.
2 En zijt GIJ opgeblazen en hebt GIJ niet veeleer getreurd, opdat de man die deze daad heeft bedreven, uit UW midden werd weggenomen?
3 Ik voor mij, hoewel lichamelijk afwezig, maar in de geest tegenwoordig, heb stellig reeds, als was ik tegenwoordig, het oordeel geveld over de man die op zulk een wijze heeft gehandeld,
4 dat in de naam van onze Heer Jezus, wanneer GIJ te zamen vergaderd zijt, ook mijn geest met de kracht van onze Heer Jezus,
5 GIJ zo iemand aan Sa̱tan overgeeft voor de vernietiging van het vlees, opdat de geest behouden moge worden in de dag des Heren.
6 UW [reden tot] roemen is niet fraai. Weet GIJ niet dat een weinig zuurdeeg het gehele deeg doet gisten?
7 Doet het oude zuurdeeg weg, opdat GIJ een nieuw deeg moogt zijn, zoals GIJ immers ongezuurd zijt. Want Christus, ons Pascha, is werkelijk geslacht.
8 Laten wij het feest daarom niet met oud zuurdeeg vieren, noch met zuurdeeg van slechtheid en goddeloosheid, maar met ongezuurde broden van oprechtheid en waarheid.
9 In mijn brief heb ik U geschreven niet langer in het gezelschap te verkeren van hoereerders,
10 niet [bedoelend] volledig [het gezelschap te mijden] van de hoereerders van deze wereld of de hebzuchtige personen en afpersers of afgodendienaars. Anders zoudt GIJ feitelijk uit de wereld moeten gaan.
11 Maar nu schrijf ik U, niet langer in het gezelschap te verkeren van iemand, een broeder genoemd, die een hoereerder of een hebzuchtig persoon of een afgodendienaar of een beschimper of een dronkaard of een afperser is, en met zo iemand zelfs niet te eten.
12 Want wat heb ik te maken met het oordelen van hen die buiten zijn? Oordeelt GIJ niet hen die binnen zijn,
13 terwijl God degenen oordeelt die buiten zijn? „Verwijdert de goddeloze [man] uit UW midden.”
1 Korinthiërs 6
6 Durft iemand van U die een zaak tegen een ander heeft, naar het gerecht te gaan [om] voor onrechtvaardigen [te verschijnen] en niet voor de heiligen?
2 Of weet GIJ niet dat de heiligen de wereld zullen oordelen? En indien de wereld door U geoordeeld zal worden, zijt GIJ dan ongeschikt voor het berechten van zeer onbeduidende zaken?
3 Weet GIJ niet dat wij engelen zullen oordelen? Waarom dan niet zaken van dit leven?
4 Indien GIJ derhalve zaken van dit leven te berechten hebt, stelt GIJ dan degenen als rechters aan op wie in de gemeente wordt neergezien?
5 Ik spreek om U tot schaamte te bewegen. Is het waar dat er onder U niet één wijs man is die tussen zijn broeders zal kunnen oordelen,
6 maar dat de ene broeder met de andere broeder naar het gerecht gaat, en dat voor ongelovigen?
7 Ja, werkelijk, het betekent een volkomen nederlaag voor U dat GIJ rechtsgedingen met elkaar hebt. Waarom laat GIJ U niet liever onrecht doen? Waarom laat GIJ U niet liever te kort doen?
8 Integendeel, GIJ doet onrecht en GIJ doet te kort, en dat aan UW broeders.
9 Wat! Weet GIJ niet dat onrechtvaardigen Gods koninkrijk niet zullen beërven? Wordt niet misleid. Noch hoereerders, noch afgodendienaars, noch overspelers, noch mannen die er voor tegennatuurlijke doeleinden op na worden gehouden, noch mannen die bij mannen liggen,
10 noch dieven, noch hebzuchtige personen, noch dronkaards, noch beschimpers, noch afpersers zullen Gods koninkrijk beërven.
11 Toch zijn sommigen van U dat geweest. Maar GIJ zijt rein gewassen, maar GIJ zijt geheiligd, maar GIJ zijt rechtvaardig verklaard in de naam van onze Heer Jezus Christus en met de geest van onze God.
12 Alle dingen zijn mij geoorloofd, maar niet alle dingen zijn heilzaam. Alle dingen zijn mij geoorloofd, maar ik zal mij door niets onder autoriteit laten brengen.
13 Het voedsel voor de buik, en de buik voor het voedsel, maar God zal beide tenietdoen. Het lichaam nu is niet voor hoererij, maar voor de Heer, en de Heer is voor het lichaam.
14 Maar God heeft de Heer opgewekt en zal ook ons uit [de dood] opwekken door zijn kracht.
15 Weet GIJ niet dat UW lichamen leden van Christus zijn? Zal ik dan de leden van de Christus wegnemen en ze tot leden van een hoer maken? Moge dat nooit geschieden!
16 Wat! Weet GIJ niet dat hij die zich met een hoer verenigt, één lichaam is? Want „de twee”, zo zegt hij, „zullen één vlees zijn”.
17 Hij daarentegen die zich met de Heer verenigt, is één geest.
18 Ontvliedt de hoererij. Elke andere zonde die een mens kan begaan, is buiten zijn lichaam, maar hij die hoererij beoefent, zondigt tegen zijn eigen lichaam.
19 Wat! Weet GIJ niet dat ulieder lichaam [de] tempel is van de heilige geest die in U is, die GIJ van God hebt? Ook behoort GIJ UZELF niet toe,
20 want GIJ werdt met een prijs gekocht. Verheerlijkt dan toch vooral God in ulieder lichaam.
1 Korinthiërs 7
7 Wat nu de dingen betreft waarover GIJ hebt geschreven, het is voor een mens goed geen vrouw aan te raken;
2 maar wegens het algemeen voorkomen van hoererij moet iedere man zijn eigen vrouw hebben en iedere vrouw haar eigen man.
3 Laat de man [zijn] vrouw geven wat haar toekomt, maar laat ook de vrouw hetzelfde doen ten opzichte van [haar] man.
4 De vrouw oefent geen autoriteit over haar eigen lichaam, maar haar man; evenzo oefent ook de man geen autoriteit over zijn eigen lichaam, maar zijn vrouw.
5 Onthoudt [het] elkaar niet, behalve met onderling goedvinden voor een bestemde tijd om tijd aan gebed te wijden en weer samen te komen, opdat Sa̱tan U niet blijft verzoeken vanwege UW gebrek aan zelfbeheersing.
6 Ik zeg dit echter bij wijze van concessie, niet als een bevel.
7 Maar ik wilde wel dat alle mensen waren zoals ikzelf. Niettemin heeft een ieder zijn eigen gave van God, de een op deze, de ander op die wijze.
8 Tot de ongehuwden en de weduwen nu zeg ik dat het goed voor hen is als zij blijven zoals ik.
9 Maar indien zij geen zelfbeheersing hebben, laten zij dan trouwen, want het is beter te trouwen dan te branden [van hartstocht].
10 Aan de gehuwden geef ik instructies, nochtans niet ik maar de Heer, dat een vrouw niet van haar man dient weg te gaan;
11 doch indien zij werkelijk zou weggaan, dan moet zij ongehuwd blijven of zich anders weer met haar man verzoenen; en een man dient zijn vrouw niet te verlaten.
12 Tot de anderen zeg ik echter, ja ik, niet de Heer: Indien een broeder een ongelovige vrouw heeft en zij het nochtans goedvindt bij hem te wonen, dan moet hij haar niet verlaten;
13 en wanneer een vrouw een ongelovige man heeft en hij het nochtans goedvindt bij haar te wonen, moet zij haar man niet verlaten.
14 Want de ongelovige man is geheiligd met betrekking tot [zijn] vrouw, en de ongelovige vrouw is geheiligd met betrekking tot de broeder; anders zouden UW kinderen werkelijk onrein zijn, maar nu zijn zij heilig.
15 Indien de ongelovige er echter toe overgaat weg te gaan, laat hij weggaan; een broeder of een zuster is onder zulke omstandigheden niet in dienstbaarheid, maar God heeft U tot vrede geroepen.
16 Want hoe weet gij, vrouw, of gij [uw] man niet zult redden? Of hoe weet gij, man, of gij [uw] vrouw niet zult redden?
17 Doch laat een ieder, gelijk Jehovah een ieder een deel heeft gegeven, zo wandelen als God hem geroepen heeft. En zo verorden ik het in alle gemeenten.
18 Werd iemand als besnedene geroepen? Hij worde niet onbesneden. Is iemand als onbesnedene geroepen? Hij late zich niet besnijden.
19 Besnijdenis betekent niets en onbesnedenheid betekent niets, maar het onderhouden van Gods geboden [wel].
20 Laat ieder blijven in de staat waarin hij werd geroepen.
21 Werdt gij als slaaf geroepen? Laat het u geen zorgen baren; maar indien gij ook vrij kunt worden, grijp dan liever de gelegenheid aan.
22 Want iedereen in [de] Heer die als slaaf werd geroepen, is de vrijgelatene van de Heer; evenzo is hij die als vrij man werd geroepen, een slaaf van Christus.
23 GIJ werdt met een prijs gekocht; wordt niet langer slaven van mensen.
24 Broeders, laat ieder blijven in de toestand waarin hij werd geroepen, in verbondenheid met God.
25 Aangaande maagden nu heb ik geen bevel van de Heer, maar ik geef mijn mening als iemand aan wie door de Heer barmhartigheid is betoond om getrouw te zijn.
26 Daarom denk ik dat dit goed is met het oog op de bij ons bestaande noodzaak: dat het goed is dat een mens blijft zoals hij is.
27 Zijt gij aan een vrouw gebonden? Zoek niet langer vrij te komen. Zijt gij niet meer aan een vrouw gebonden? Zoek niet langer een vrouw.
28 Maar ook al zoudt gij trouwen, gij zoudt geen zonde begaan. En indien een maagdelijk [persoon] zou trouwen, zo iemand zou geen zonde begaan. Zij echter die het doen, zullen verdrukking hebben in hun vlees. Maar ik spaar U [daarvoor].
29 Bovendien zeg ik dit, broeders: de overgebleven tijd is kort geworden. Laten voortaan zij die een vrouw hebben, zijn als hadden zij er geen,
30 en laten ook zij die wenen, zijn als zij die niet wenen, en zij die zich verheugen, als zij die zich niet verheugen, en zij die kopen, als zij die niet bezitten,
31 en zij die van de wereld gebruik maken, als zij die er niet ten volle gebruik van maken; want het toneel van deze wereld is bezig te veranderen.
32 Ja, ik wil dat GIJ vrij van zorgen zijt. De ongehuwde man is bezorgd voor de dingen van de Heer, hoe hij de goedkeuring van de Heer kan verwerven.
33 Maar de gehuwde man is bezorgd voor de dingen van de wereld, hoe hij de goedkeuring van zijn vrouw kan verwerven,
34 en hij is verdeeld. Voorts is de ongehuwde vrouw, en ook de maagd, bezorgd voor de dingen van de Heer, om zowel in haar lichaam als in haar geest heilig te zijn. Maar de gehuwde vrouw is bezorgd voor de dingen van de wereld, hoe zij de goedkeuring van haar man kan verwerven.
35 Ik zeg dit echter tot UW eigen voordeel, niet om U een strik om te werpen, maar om U te bewegen tot dat wat welvoeglijk is en dat wat voortdurende dienst voor de Heer betekent, zonder te worden afgeleid.
36 Indien iemand echter denkt dat hij zich ongepast gedraagt ten opzichte van zijn maagdelijkheid, indien die de bloem der jeugd is gepasseerd, en dit de wijze is waarop het dient te geschieden, hij doe wat hij wil; hij zondigt niet. Laten zij trouwen.
37 Doch indien iemand vaststaat in zijn hart, geen noodzaak hebbend, maar de macht heeft over zijn eigen wil en in zijn hart de beslissing heeft genomen zijn maagdelijkheid te bewaren, hij zal goed doen.
38 Bijgevolg doet ook wie zijn maagdelijkheid uithuwelijkt goed, maar wie ze niet uithuwelijkt, zal beter doen.
39 Een vrouw is gebonden gedurende al de tijd dat haar man leeft. Zou haar man echter ontslapen, dan is zij vrij te trouwen met wie zij wil, alleen in [de] Heer.
40 Maar naar mijn mening is zij gelukkiger indien zij blijft zoals zij is. Ik denk stellig dat ook ik Gods geest bezit.
1 Korinthiërs 8
8 Wat nu voedsel betreft dat aan afgoden is geofferd: wij weten dat wij allen kennis hebben. Kennis blaast op, maar liefde bouwt op.
2 Indien iemand denkt dat hij kennis omtrent iets heeft verworven, kent hij [het] nog niet zoals hij [het] behoort te kennen.
3 Maar indien iemand God liefheeft, die wordt door hem gekend.
4 Wat nu het eten van voedsel betreft dat aan afgoden is geofferd, wij weten dat een afgod niets is in de wereld en dat er geen God is dan één.
5 Want ook al zijn er die „goden” worden genoemd, hetzij in de hemel of op aarde, zoals er vele „goden” en vele „heren” zijn,
6 in werkelijkheid is er voor ons maar één God, de Vader, uit wie alle dingen zijn en wij voor hem; en er is één Heer, Jezus Christus, door bemiddeling van wie alle dingen zijn en wij door bemiddeling van hem.
7 Niettemin bezitten niet allen deze kennis; maar sommigen, die tot nu toe aan de afgod gewoon zijn, eten voedsel als iets wat aan een afgod ten slachtoffer is gebracht, en hun geweten, dat zwak is, wordt verontreinigd.
8 Maar voedsel zal ons niet bij God aanbevelen; eten wij niet, wij zijn er niet minder om, en eten wij wel, wij hebben geen verdienste voor onszelf.
9 Maar blijft erop toezien dat dit recht van U niet op de een of andere wijze een struikelblok wordt voor hen die zwak zijn.
10 Want indien iemand u, die kennis hebt, in een afgodstempel aan een maaltijd ziet aanliggen, zal dan het geweten van die zwakke niet worden opgebouwd tot het eten van voedsel dat aan afgoden is geofferd?
11 Ja, door uw kennis wordt degene die zwak is, te gronde gericht, [uw] broeder ter wille van wie Christus is gestorven.
12 Maar wanneer gijlieden aldus tegen UW broeders zondigt en hun geweten, dat zwak is, kwetst, zondigt GIJ tegen Christus.
13 Indien daarom voedsel mijn broeder tot struikelen brengt, zal ik nooit en te nimmer meer vlees eten, om mijn broeder niet tot struikelen te brengen.
1 Korinthiërs 9
9 Ben ik niet vrij? Ben ik geen apostel? Heb ik Jezus, onze Heer, niet gezien? Zijt GIJ niet mijn werk in [de] Heer?
2 Indien ik voor anderen geen apostel ben, dan ben ik het toch zeer zeker wel voor U, want GIJ zijt het zegel waardoor mijn apostelschap met betrekking tot [de] Heer wordt bekrachtigd.
3 Dit is mijn verdediging tegenover hen die mij aan een onderzoek onderwerpen:
4 Hebben wij geen recht om te eten en te drinken?
5 Hebben wij geen recht om een zuster als vrouw mee te nemen, evenals de overige apostelen en de broeders des Heren en Ce̱fas?
6 Of hebben alleen Ba̱rnabas en ik geen recht om [werelds] werk achterwege te laten?
7 Wie dient ooit op eigen kosten als soldaat? Wie plant een wijngaard en eet niet van de vrucht ervan? Of wie weidt een kudde en eet niet wat van de melk van de kudde?
8 Spreek ik deze dingen volgens menselijke maatstaven? Of zegt ook de Wet niet deze dingen?
9 Want in de wet van Mo̱zes staat geschreven: „Gij moogt een stier niet muilbanden wanneer hij het graan uitdorst.” Bekommert God zich om stieren?
10 Of zegt hij het geheel en al ter wille van ons? Ja, ter wille van ons werd het geschreven, omdat wie ploegt, in hoop behoort te ploegen, en wie dorst, dit behoort te doen in de hoop zijn deel te ontvangen.
11 Indien wij bij U geestelijke dingen hebben gezaaid, is het dan iets groots als wij van U dingen voor het vlees zullen oogsten?
12 Indien anderen dit recht op U kunnen doen gelden, kunnen wij het dan niet des te meer? Niettemin hebben wij van dit recht geen gebruik gemaakt, maar wij verdragen alle dingen om geen enkele hindernis voor het goede nieuws omtrent de Christus op te werpen.
13 Weet GIJ niet dat de mannen die heilige plichten vervullen, de dingen uit de tempel eten, en dat zij die voortdurend bij het altaar dienst verrichten, een deel voor zichzelf hebben met het altaar?
14 Aldus heeft de Heer ook voor de verkondigers van het goede nieuws verordend dat zij van het goede nieuws leven.
15 Maar ik heb van geen enkele van deze [voorzieningen] gebruik gemaakt. Voorwaar, ik heb deze dingen niet geschreven opdat het in mijn geval zo zou worden, want het zou voortreffelijker voor mij zijn te sterven dan — geen mens zal mijn reden tot roemen tenietdoen!
16 Indien ik nu het goede nieuws bekendmaak, is dat geen reden voor mij om te roemen, want de noodzaak is mij opgelegd. Werkelijk, wee mij indien ik het goede nieuws niet zou bekendmaken!
17 Indien ik dit gewillig doe, heb ik een beloning; maar doe ik het tegen mijn wil, mij is toch een beheer toevertrouwd.
18 Wat is mijn beloning dan? Dat ik, terwijl ik het goede nieuws bekendmaak, het goede nieuws kosteloos mag verschaffen, ten einde geen misbruik te maken van mijn bevoegdheid inzake het goede nieuws.
19 Want hoewel ik vrij ben van allen, heb ik mijzelf tot slaaf van allen gemaakt, om de meesten te winnen.
20 En zo ben ik voor de joden geworden als een jood, om joden te winnen; voor hen die onder de wet staan, ben ik geworden als [iemand] die onder de wet staat, hoewel ik zelf niet onder de wet sta, om hen die onder de wet staan, te winnen.
21 Voor hen die zonder wet zijn, ben ik geworden als [iemand] zonder wet, hoewel ik niet zonder wet ben ten opzichte van God, maar onder de wet ten opzichte van Christus, om hen die zonder wet zijn, te winnen.
22 Voor de zwakken ben ik zwak geworden, om de zwakken te winnen. Ik ben voor alle soorten van mensen alles geworden, om er toch maar enkelen te redden.
23 Maar ik doe alles ter wille van het goede nieuws, om er met [anderen] deel aan te mogen verkrijgen.
24 Weet GIJ niet dat de hardlopers in een wedloop allen hardlopen, maar dat slechts één de prijs ontvangt? Loopt zo dat GIJ hem moogt behalen.
25 Bovendien oefent iedereen die aan een wedstrijd deelneemt, zelfbeheersing in alle dingen. Nu doen zij het natuurlijk om een vergankelijke kroon te verkrijgen, maar wij een onvergankelijke.
26 Daarom is de wijze waarop ik hardloop, niet onzeker; de wijze waarop ik mijn slagen richt, is dusdanig dat ik niet in de lucht sla;
27 maar ik beuk mijn lichaam en leid het als een slaaf, om niet, na tot anderen te hebben gepredikt, zelf op een of andere wijze afgekeurd te worden.
1 Korinthiërs 10
10 Nu wil ik U er niet onwetend van laten, broeders, dat onze voorvaders allen onder de wolk waren en allen door de zee trokken
2 en allen door middel van de wolk en van de zee in Mo̱zes gedoopt werden;
3 en allen aten zij hetzelfde geestelijke voedsel
4 en allen dronken dezelfde geestelijke drank. Want zij plachten te drinken uit de geestelijke rots die hen volgde, en die rots betekende de Christus.
5 Niettemin heeft God ten aanzien van de meesten van hen niet zijn goedkeuring tot uitdrukking gebracht, want zij werden neergeveld in de wildernis.
6 Deze dingen nu zijn voorbeelden geworden voor ons, opdat wij geen mensen zouden zijn die schadelijke dingen zouden begeren, zoals zij die hebben begeerd.
7 Wordt ook geen afgodendienaars, zoals sommigen van hen, gelijk er staat geschreven: „Het volk ging zitten om te eten en te drinken, en zij stonden op om zich te vermaken.”
8 Laten wij ook geen hoererij beoefenen, zoals sommigen van hen hoererij hebben bedreven, met als enig resultaat dat zij vielen, drieëntwintigduizend [van hen] op één dag.
9 Laten wij ook niet Jehovah op de proef stellen, zoals sommigen van hen [hem] op de proef hebben gesteld, met als enig resultaat dat zij omkwamen door de slangen.
10 Zijt ook geen murmureerders, zoals sommigen van hen hebben gemurmureerd, met als enig resultaat dat zij omkwamen door de verdelger.
11 Deze dingen nu bleven hun overkomen als voorbeelden en ze werden opgeschreven tot een waarschuwing voor ons, tot wie de einden van de samenstelsels van dingen gekomen zijn.
12 Wie daarom denkt te staan, moet oppassen dat hij niet valt.
13 Geen verzoeking is over U gekomen behalve die welke mensen gemeen is. Maar God is getrouw, en hij zal niet toelaten dat GIJ wordt verzocht boven hetgeen GIJ kunt dragen, maar met de verzoeking zal hij ook voor de uitweg zorgen, opdat GIJ ze kunt doorstaan.
14 Daarom, mijn geliefden, ontvliedt de afgoderij.
15 Ik spreek als tot mensen die onderscheidingsvermogen bezitten; oordeelt zelf wat ik zeg.
16 Is niet de beker der zegening die wij zegenen, een deelhebben aan het bloed van de Christus? Is niet het brood dat wij breken, een deelhebben aan het lichaam van de Christus?
17 Omdat er één brood is, zijn wij, hoewel velen, één lichaam, want wij hebben allen deel aan dat ene brood.
18 Ziet naar dat wat I̱sraël is in vleselijk opzicht: Zijn niet zij die de slachtoffers eten, deelhebbers met het altaar?
19 Wat moet ik dan zeggen? Dat wat aan een afgod ten slachtoffer wordt gebracht iets is, of dat een afgod iets is?
20 Neen; maar ik zeg dat de dingen die de natiën slachtofferen, zij aan demonen slachtofferen en niet aan God; en ik wil niet dat GIJ deelhebbers met de demonen wordt.
21 GIJ kunt niet de beker van Jehovah en de beker van de demonen drinken; GIJ kunt niet aan „de tafel van Jehovah” en aan de tafel van de demonen deel hebben.
22 Of „zijn wij Jehovah tot jaloezie aan het prikkelen”? Zijn wij soms sterker dan hij?
23 Alle dingen zijn geoorloofd, maar niet alle dingen zijn heilzaam. Alle dingen zijn geoorloofd, maar niet alle dingen bouwen op.
24 Laat een ieder niet zijn eigen [voordeel] blijven zoeken, maar dat van de ander.
25 Blijft alles eten wat op een vleesmarkt wordt verkocht, zonder vanwege UW geweten navraag te doen,
26 want „de aarde en dat wat haar vult, behoort Jehovah toe”.
27 Indien iemand van de ongelovigen U uitnodigt en GIJ wenst te gaan, eet dan alles wat U wordt voorgezet, zonder vanwege UW geweten navraag te doen.
28 Maar zou iemand tot U zeggen: „Dit is iets wat ten offer is gebracht”, eet dan niet ter wille van degene die het heeft onthuld en vanwege het geweten.
29 Ik zeg „geweten”, niet het uwe, maar dat van de ander. Want waarom zou mijn vrijheid door het geweten van iemand anders worden geoordeeld?
30 Indien ik met dankzegging iets gebruik, waarom moet er dan schimpend over mij worden gesproken met betrekking tot datgene waarvoor ik dankzeg?
31 Hetzij GIJ daarom eet of drinkt of iets anders doet, doet alle dingen tot Gods heerlijkheid.
32 Geeft zowel joden als Grieken en de gemeente Gods geen aanleiding tot struikelen,
33 zoals ook ik alle mensen in alle dingen behaag en niet mijn eigen voordeel zoek, maar dat van de velen, opdat zij gered mogen worden.
1 Korinthiërs 11
11 Wordt navolgers van mij, zoals ik het ben van Christus.
2 Nu prijs ik U omdat GIJ in alle dingen aan mij denkt en vasthoudt aan de overleveringen zoals ik [ze] aan U heb doorgegeven.
3 Ik wil echter dat GIJ weet dat het hoofd van iedere man de Christus is; de man is op zijn beurt het hoofd van de vrouw en God het hoofd van de Christus.
4 Iedere man die bij het bidden of profeteren iets op het hoofd heeft, maakt zijn hoofd te schande;
5 maar iedere vrouw die met ongedekt hoofd bidt of profeteert, maakt haar hoofd te schande, want het is precies hetzelfde als was zij een [vrouw] met een kaalgeschoren hoofd.
6 Want indien een vrouw [haar hoofd] niet bedekt, moet zij ook maar kortgeknipt worden; indien het echter voor een vrouw een schande is kortgeknipt of kaalgeschoren te zijn, dan moet zij [haar hoofd] bedekken.
7 Want een man behoort zijn hoofd niet gedekt te hebben, daar hij Gods beeld en heerlijkheid is; maar de vrouw is de heerlijkheid van de man.
8 Want de man is niet uit de vrouw, maar de vrouw uit de man;
9 en, wat meer zegt, de man werd niet ter wille van de vrouw geschapen, maar de vrouw ter wille van de man.
10 Daarom behoort de vrouw een teken van gezag op haar hoofd te hebben ter wille van de engelen.
11 Bovendien is in verband met [de] Heer noch de vrouw zonder de man, noch de man zonder de vrouw.
12 Want evenals de vrouw uit de man is, zo is ook de man door bemiddeling van de vrouw; maar alle dingen zijn uit God.
13 Oordeelt zelf: Is het passend dat een vrouw [met] ongedekt [hoofd] tot God bidt?
14 Leert de natuur zelf U niet dat indien een man lang haar heeft, dit hem tot oneer strekt,
15 maar indien een vrouw lang haar heeft, het haar tot heerlijkheid strekt? Want het haar is haar gegeven in plaats van een hoofdbedekking.
16 Indien iemand echter ten gunste van een ander gebruik schijnt te redetwisten: wij hebben geen ander en de gemeenten van God evenmin.
17 Doch terwijl ik deze instructies geef, prijs ik U niet, omdat GIJ niet ten goede maar ten kwade samenkomt.
18 Want in de eerste plaats hoor ik dat er, wanneer GIJ in een gemeente samenkomt, verdeeldheid onder U heerst, en tot op zekere hoogte geloof ik dit.
19 Want er moeten ook sekten onder U zijn, opdat de goedgekeurden onder U ook openbaar mogen worden.
20 Daarom kunt GIJ, wanneer GIJ op één plaats samenkomt, het avondmaal des Heren niet eten.
21 Want wanneer GIJ [het] eet, nuttigt een ieder van tevoren zijn eigen avondmaaltijd, zodat de een hongerig is, maar de ander dronken.
22 GIJ hebt toch zeker wel huizen om te eten en te drinken? Of veracht GIJ de gemeente van God en beschaamt GIJ degenen die niets hebben? Wat zal ik tot U zeggen? Zal ik U prijzen? Hierin prijs ik U niet.
23 Want ik heb van de Heer ontvangen, wat ik ook aan U heb doorgegeven, dat de Heer Jezus in de nacht waarin hij overgeleverd zou worden, een brood nam
24 en, na gedankt te hebben, het brak en zei: „Dit betekent mijn lichaam, dat ten behoeve van U is. Blijft dit tot mijn gedachtenis doen.”
25 Evenzo deed hij ook met betrekking tot de beker, nadat hij het avondmaal had gebruikt, en hij zei: „Deze beker betekent het nieuwe verbond krachtens mijn bloed. Blijft dit, zo dikwijls als GIJ hem drinkt, tot mijn gedachtenis doen.”
26 Want zo dikwijls als GIJ dit brood eet en deze beker drinkt, blijft GIJ de dood des Heren verkondigen, totdat hij gekomen is.
27 Al wie dus op onwaardige wijze het brood eet of de beker des Heren drinkt, zal schuldig zijn met betrekking tot het lichaam en het bloed des Heren.
28 Laat iemand eerst zichzelf goedkeuren na zich nauwkeurig te hebben onderzocht, en laat hij aldus van het brood eten en uit de beker drinken.
29 Want wie eet en drinkt, eet en drinkt zichzelf een oordeel indien hij het lichaam niet onderscheidt.
30 Daarom zijn er onder U velen zwak en ziekelijk, en vrij velen slapen [in de dood].
31 Maar indien wij zouden onderscheiden wat wijzelf zijn, zouden wij niet geoordeeld worden.
32 Wanneer wij echter geoordeeld worden, dan worden wij door Jehovah streng onderricht, opdat wij niet met de wereld veroordeeld worden.
33 Daarom, mijn broeders, wanneer GIJ samenkomt om [het] te eten, wacht op elkaar.
34 Als iemand honger heeft, laat hij thuis eten, opdat GIJ niet tot een oordeel samenkomt. De overige zaken zal ik echter in orde brengen wanneer ik gekomen zal zijn.
1 Korinthiërs 12
12 Omtrent de geestelijke gaven nu, broeders, wil ik niet dat GIJ in onwetendheid zijt.
2 GIJ weet dat GIJ, toen GIJ mensen der natiën waart, tot die stomme afgoden werdt gedreven, al naar gelang dat GIJ geleid werdt.
3 Daarom wil ik dat GIJ weet dat niemand wanneer hij door Gods geest spreekt, zegt: „Jezus is vervloekt!”, en niemand kan zeggen: „Jezus is Heer!”, tenzij door heilige geest.
4 Nu is er verscheidenheid van gaven, maar het is dezelfde geest;
5 en er is verscheidenheid van bedieningen, en toch is het dezelfde Heer;
6 en er is verscheidenheid van werkingen, en toch is het dezelfde God die alle werkingen in allen tot stand brengt.
7 Doch de manifestatie van de geest wordt aan een ieder voor een nuttig doel gegeven.
8 Aan de een wordt bijvoorbeeld door middel van de geest spraak van wijsheid gegeven, aan een ander spraak van kennis overeenkomstig dezelfde geest,
9 aan een ander geloof door dezelfde geest, aan een ander gaven van gezondmakingen door die ene geest,
10 aan weer een ander het doen van krachtige werken, aan een ander het profeteren, aan een ander het onderscheiden van geïnspireerde uitspraken, aan een ander verschillende talen en aan een ander het uitleggen van talen.
11 Maar al deze werkingen worden door een en dezelfde geest tot stand gebracht, die aan een ieder respectievelijk uitdeelt zoals hij het wil.
12 Want evenals het lichaam één is, maar vele leden heeft, en alle leden van dat lichaam, ofschoon er vele zijn, één lichaam zijn, zo ook de Christus.
13 Want waarlijk, door één geest werden wij allen tot één lichaam gedoopt, hetzij joden of Grieken, hetzij slaven of vrijen, en wij werden er allen toe gebracht één geest te drinken.
14 Want het lichaam bestaat immers niet uit één lid, maar uit vele.
15 Indien de voet zou zeggen: „Omdat ik geen hand ben, ben ik geen deel van het lichaam”, is dat nog geen reden waarom hij geen deel van het lichaam is.
16 En indien het oor zou zeggen: „Omdat ik geen oog ben, ben ik geen deel van het lichaam”, is dat nog geen reden waarom het geen deel van het lichaam is.
17 Als het gehele lichaam oog was, waar zou dan het gehoor zijn? Als het helemaal gehoor was, waar zou de reuk zijn?
18 Maar nu heeft God de leden in het lichaam geplaatst, elk daarvan, zoals het hem heeft behaagd.
19 Indien zij alle één lid waren, waar zou dan het lichaam zijn?
20 Maar nu zijn zij vele leden, doch één lichaam.
21 Het oog kan niet tot de hand zeggen: „Ik heb u niet nodig”; of, wederom, het hoofd [niet] tot de voeten: „Ik heb U niet nodig.”
22 Het is echter veeleer zo dat de leden van het lichaam die zwakker schijnen te zijn, noodzakelijk zijn,
23 en de lichaamsdelen waarvan wij denken dat ze minder eervol zijn, die omgeven wij met overvloediger eer, en aldus hebben onze onwelvoeglijke delen des te overvloediger welvoeglijkheid,
24 terwijl onze welvoeglijke delen niets nodig hebben. God heeft niettemin het lichaam zo samengesteld dat hij overvloediger eer gaf aan het deel dat te kort kwam,
25 opdat er geen verdeeldheid in het lichaam zou zijn, maar de leden ervan dezelfde zorg voor elkaar zouden hebben.
26 En wanneer één lid lijdt, lijden alle andere leden mee; of wanneer een lid heerlijkheid ontvangt, delen alle andere leden in de vreugde.
27 GIJ nu zijt Christus’ lichaam en ieder afzonderlijk leden.
28 En God heeft de respectieve personen in de gemeente geplaatst: ten eerste apostelen, ten tweede profeten, ten derde leraren; voorts krachtige werken, dan gaven van gezondmakingen, diensten voor hulpbetoon, bekwaamheden om leiding te geven, verschillende talen.
29 Zijn soms allen apostelen? Zijn soms allen profeten? Zijn soms allen leraren? Verrichten soms allen krachtige werken?
30 Hebben soms allen gaven van gezondmakingen? Spreken soms allen in talen? Zijn soms allen vertalers?
31 Blijft echter ijverig naar de grotere gaven streven. En toch wijs ik U een allesovertreffende weg.
1 Korinthiërs 13
13 Al spreek ik de talen van mensen en van engelen, maar heb geen liefde, dan ben ik een klinkend [stuk] koper of een schallende cimbaal geworden.
2 En al heb ik de gave van profeteren en ben vertrouwd met alle heilige geheimen en alle kennis, en al bezit ik al het geloof, zodat ik bergen kan verzetten, maar heb geen liefde, dan ben ik niets.
3 En al geef ik al mijn bezittingen om anderen te spijzigen, en al geef ik mijn lichaam over om te kunnen roemen, maar heb geen liefde, dan baat het mij in het geheel niet.
4 De liefde is lankmoedig en vriendelijk. De liefde is niet jaloers, ze snoeft niet, wordt niet opgeblazen,
5 gedraagt zich niet onbetamelijk, zoekt niet haar eigen belang, wordt niet geërgerd. Ze rekent het kwade niet aan.
6 Ze verheugt zich niet over onrechtvaardigheid, maar verheugt zich met de waarheid.
7 Ze verdraagt alle dingen, gelooft alle dingen, hoopt alle dingen, verduurt alle dingen.
8 De liefde faalt nimmer. Maar hetzij er [gaven van] profeteren zijn, ze zullen worden weggedaan; hetzij er talen zijn, ze zullen ophouden; hetzij er kennis is, ze zal worden weggedaan.
9 Want wij hebben gedeeltelijke kennis en wij profeteren gedeeltelijk;
10 wanneer echter het volledige gekomen is, zal dat wat gedeeltelijk is, worden weggedaan.
11 Toen ik een klein kind was, placht ik als een klein kind te spreken, als een klein kind te denken, als een klein kind te overleggen; nu ik echter een man ben geworden, heb ik de [trekken] van een klein kind weggedaan.
12 Want op het ogenblik zien wij door middel van een metalen spiegel vage omtrekken, maar dan van aangezicht tot aangezicht. Op het ogenblik ken ik gedeeltelijk, maar dan zal ik nauwkeurig kennen, evenals ik nauwkeurig gekend word.
13 Nu blijven echter geloof, hoop, liefde, deze drie; maar de grootste van deze is de liefde.
1 Korinthiërs 14
14 Streeft de liefde na, doch blijft U beijveren de geestelijke gaven te verkrijgen, maar bij voorkeur dat GIJ moogt profeteren.
2 Want wie in een taal spreekt, spreekt niet tot mensen, maar tot God, want niemand luistert, doch hij spreekt heilige geheimen door de geest.
3 Maar wie profeteert, bouwt door zijn spreken mensen op en moedigt hen aan en vertroost hen.
4 Wie in een taal spreekt, bouwt zichzelf op, maar wie profeteert, bouwt een gemeente op.
5 Nu zou ik wel willen dat GIJ allen in talen spreekt, maar ik heb liever dat GIJ profeteert. Ja, wie profeteert, is groter dan wie in talen spreekt, tenzij hij het ook vertaalt, opdat de gemeente opgebouwd wordt.
6 Maar stel nu, broeders, dat ik tot U kwam en in talen sprak, waarin zou ik U dan van nut zijn als ik niet tot U sprak hetzij met een openbaring of met kennis of met een profetie of met een lering?
7 Nu is het zo dat de onbezielde dingen geluid geven, hetzij een fluit of een harp; indien ze tussen de tonen geen intervallen doen horen, hoe zal men dan weten wat er op de fluit of op de harp wordt gespeeld?
8 Want waarlijk, wie zal zich voor de strijd gereedmaken als de trompet een onduidelijk signaal geeft?
9 Zo is het ook met U: indien GIJ door middel van de tong geen gemakkelijk te begrijpen woorden spreekt, hoe zal men dan weten wat er wordt gesproken? GIJ zult feitelijk in de lucht spreken.
10 Nu zijn er in de wereld ik weet niet hoeveel soorten van spraakklanken, en toch is geen enkele [soort] zonder betekenis.
11 Indien ik dan de kracht van de spraakklank niet begrijp, zal ik een buitenlander zijn voor degene die spreekt, en degene die spreekt, zal een buitenlander voor mij zijn.
12 Daarom moet ook GIJ, aangezien GIJ ijverig naar [gaven van de] geest streeft, trachten daarin overvloedig te zijn tot opbouw van de gemeente.
13 Laat daarom degene die in een taal spreekt, bidden dat hij kan vertalen.
14 Want indien ik in een taal bid, bidt mijn [gave van de] geest, maar mijn verstand is onvruchtbaar.
15 Wat dan te doen? Ik zal bidden met de [gave van de] geest, maar ik zal ook bidden met [mijn] verstand. Ik zal lofzingen met de [gave van de] geest, maar ik zal ook lofzingen met [mijn] verstand.
16 Hoe zal anders wanneer gij met een [gave van de] geest lof brengt, degene die de plaats van de gewone persoon inneemt, „Amen” zeggen op uw dankzegging, daar hij niet weet wat gij zegt?
17 Gij spreekt weliswaar een voortreffelijk dankgebed uit, maar de ander wordt niet opgebouwd.
18 Ik dank God dat ik in meer talen spreek dan GIJ allen.
19 Niettemin zou ik in een gemeente liever vijf woorden met mijn verstand spreken, om ook anderen mondeling te onderrichten, dan tienduizend woorden in een taal.
20 Broeders, wordt geen jonge kinderen in verstandelijke vermogens, maar weest kleine kinderen ten opzichte van het slechte; wordt daarentegen volwassen in verstandelijke vermogens.
21 In de Wet staat geschreven: „’Met de taal van buitenlanders en met de lippen van vreemden wil ik tot dit volk spreken, en toch zullen zij zelfs dan geen acht op mij slaan’, zegt Jehovah.”
22 Talen zijn bijgevolg niet tot een teken voor de gelovigen, maar voor de ongelovigen, terwijl profeteren niet voor de ongelovigen, maar voor de gelovigen is.
23 Indien daarom de gehele gemeente op één plaats samenkomt en zij allen in talen spreken, maar er gewone mensen of ongelovigen binnenkomen, zullen zij dan niet zeggen dat GIJ waanzinnig zijt?
24 Maar indien GIJ allen profeteert en er komt een ongelovige of gewone persoon binnen, dan wordt hij door hen allen terechtgewezen, hij wordt door allen nauwkeurig onderzocht;
25 de geheimen van zijn hart worden openbaar, zodat hij op [zijn] aangezicht zal vallen en God zal aanbidden en zal verklaren: „God is werkelijk in UW midden.”
26 Wat dan te doen, broeders? Wanneer GIJ samenkomt, heeft de een een psalm, de ander heeft een lering, een ander heeft een openbaring, een ander heeft een taal, een ander heeft een uitlegging. Laat alle dingen tot opbouw geschieden.
27 En indien iemand in een taal spreekt, laat het dan tot twee of hoogstens drie beperkt zijn, en [ieder] op zijn beurt; en laat iemand vertalen.
28 Is er echter geen vertaler, laat hij dan zwijgen in de gemeente en tot zichzelf en tot God spreken.
29 Laten verder twee of drie profeten spreken en laten de anderen de betekenis onderscheiden.
30 Maar wanneer een ander, terwijl hij daar zit, een openbaring krijgt, moet de eerste zwijgen.
31 Want GIJ kunt allen één voor één profeteren, opdat allen leren en allen aangemoedigd worden.
32 En [gaven van] de geest van de profeten moeten door de profeten onder controle worden gehouden.
33 Want God is geen [God] van wanorde, maar van vrede. Zoals in alle gemeenten van de heiligen
34 moeten de vrouwen zwijgen in de gemeenten, want het is hun niet toegestaan te spreken, maar zij moeten in onderworpenheid zijn, zoals ook de Wet zegt.
35 Indien zij dan iets willen leren, moeten zij thuis hun eigen man ernaar vragen, want het strekt een vrouw tot schande in een gemeente te spreken.
36 Wat? Is het woord van God soms van U uitgegaan, of heeft het soms alleen U bereikt?
37 Indien iemand denkt dat hij een profeet is of met de geest begiftigd is, laat hij de dingen die ik U schrijf, dan erkennen, want ze zijn het gebod des Heren.
38 Maar is iemand onwetend, hij blijft onwetend.
39 Zo dan, mijn broeders, blijft ijverig naar het profeteren streven, zonder evenwel het spreken in talen te verbieden.
40 Maar laat alle dingen betamelijk en volgens regeling geschieden.
1 Korinthiërs 15
15 Nu maak ik U bekend, broeders, het goede nieuws dat ik U verkondigd heb, dat GIJ ook ontvangen hebt, waarin GIJ ook staat,
2 door middel waarvan GIJ ook wordt gered, met de bewoordingen waarin ik het goede nieuws aan U heb verkondigd, indien GIJ er tenminste aan vasthoudt, tenzij GIJ in feite voor niets gelovigen zijt geworden.
3 Want een van de eerste dingen die ik aan U heb doorgegeven, was datgene wat ik ook ontvangen heb, [namelijk] dat Christus overeenkomstig de Schriften voor onze zonden gestorven is,
4 en dat hij werd begraven, ja, dat hij overeenkomstig de Schriften op de derde dag is opgewekt,
5 en dat hij aan Ce̱fas is verschenen, daarna aan de twaalf.
6 Vervolgens is hij aan meer dan vijfhonderd broeders tegelijk verschenen, van wie de meesten tot op dit ogenblik nog in leven zijn, maar sommigen zijn ontslapen.
7 Vervolgens is hij aan Jako̱bus verschenen, daarna aan alle apostelen;
8 doch het laatst van allen is hij ook aan mij verschenen als aan een te vroeg geborene.
9 Want ik ben de geringste van de apostelen en ik ben niet waard een apostel genoemd te worden, omdat ik de gemeente van God vervolgd heb.
10 Maar door Gods onverdiende goedheid ben ik wat ik ben. En zijn onverdiende goedheid jegens mij is niet vergeefs gebleken, maar ik heb meer dan zij allen gearbeid, echter niet ik, doch de onverdiende goedheid van God die met mij is.
11 Maar of ik het nu ben of zij het zijn, zó prediken wij en zó hebt GIJ geloofd.
12 Indien er nu van Christus gepredikt wordt dat hij uit de doden is opgewekt, hoe kunnen dan sommigen onder U zeggen dat er geen opstanding van de doden is?
13 Indien er werkelijk geen opstanding van de doden is, dan is ook Christus niet opgewekt.
14 Maar indien Christus niet is opgewekt, is onze prediking stellig vergeefs, en ons geloof is vergeefs.
15 Dan blijken wij bovendien valse getuigen van God te zijn, want dan hebben wij tegen God in getuigd dat hij de Christus heeft opgewekt, die hij echter niet opgewekt heeft indien de doden werkelijk niet worden opgewekt.
16 Want indien de doden niet worden opgewekt, is ook Christus niet opgewekt.
17 Indien bovendien Christus niet is opgewekt, is UW geloof nutteloos; GIJ zijt nog in UW zonden.
18 Ja, dan zijn ook zij die in eendracht met Christus zijn ontslapen, vergaan.
19 Indien wij alleen in dit leven op Christus hebben gehoopt, zijn wij van alle mensen het meest te beklagen.
20 Maar nu is Christus uit de doden opgewekt, de eersteling van hen die ontslapen zijn.
21 Want aangezien de dood door een mens is, is ook de opstanding der doden door een mens.
22 Want evenals in A̱dam allen sterven, zo zullen ook in de Christus allen levend gemaakt worden.
23 Maar een ieder in zijn eigen rangorde: Christus, de eersteling, daarna zij die de Christus toebehoren, gedurende zijn tegenwoordigheid.
24 Vervolgens het einde, wanneer hij het koninkrijk aan zijn God en Vader overdraagt, wanneer hij alle regering en alle autoriteit en kracht heeft tenietgedaan.
25 Want hij moet als koning regeren totdat [God] alle vijanden onder zijn voeten heeft gelegd.
26 Als laatste vijand wordt de dood tenietgedaan.
27 Want [God] „heeft alle dingen onder zijn voeten onderworpen”. Maar wanneer hij zegt dat ’alle dingen onderworpen zijn’, is het duidelijk dat dit met uitzondering is van degene die alle dingen aan hem onderwierp.
28 Wanneer echter alle dingen aan hem onderworpen zullen zijn, dan zal ook de Zoon zelf zich onderwerpen aan Degene die alle dingen aan hem onderwierp, opdat God alles zij voor iedereen.
29 Wat zullen anders zij doen die worden gedoopt met het doel doden [te zijn]? Indien de doden in het geheel niet worden opgewekt, waarom worden zij ook gedoopt met het doel zodanigen [te zijn]?
30 Waarom zijn ook wij elk uur in gevaar?
31 Dagelijks zie ik de dood onder de ogen. Dit verzeker ik krachtens de uitbundige vreugde over U, broeders, welke ik in Christus Jezus, onze Heer, heb.
32 Indien ik, gelijk mensen, te E̱feze met wilde beesten heb gevochten, wat baat het mij? Indien de doden niet worden opgewekt, „laat ons [dan] eten en drinken, want morgen sterven wij”.
33 Wordt niet misleid. Slechte omgang bederft nuttige gewoonten.
34 Ontwaakt en wordt nuchter op een rechtvaardige manier en beoefent geen zonde, want sommigen hebben geen kennis van God. Ik spreek om U tot schaamte te bewegen.
35 Niettemin zal iemand zeggen: „Hoe worden de doden opgewekt? Ja, met wat voor lichaam komen zij?”
36 Onredelijke mens! Wat gij zaait, wordt niet levend gemaakt tenzij het eerst sterft;
37 en aangaande wat gij zaait, gij zaait niet het lichaam dat zich zal ontwikkelen, maar louter een korrel, misschien van tarwe of een van de overige [graansoorten];
38 maar God geeft er een lichaam aan zoals het hem heeft behaagd, en aan elk van de zaden zijn eigen lichaam.
39 Niet alle vlees is hetzelfde vlees, maar er is dat van mensen, en er is ander vlees van vee en ander vlees van vogels en een ander van vissen.
40 En er zijn hemelse lichamen en aardse lichamen, maar de heerlijkheid van de hemelse lichamen is één soort en die van de aardse lichamen is een andere soort.
41 De heerlijkheid van de zon is één soort en de heerlijkheid van de maan is een andere, en de heerlijkheid van de sterren is een andere, ja, de ene ster verschilt in heerlijkheid van de andere.
42 Zo is het ook met de opstanding der doden. Het wordt gezaaid in verderfelijkheid, het wordt opgewekt in onverderfelijkheid.
43 Het wordt gezaaid in oneer, het wordt opgewekt in heerlijkheid. Het wordt gezaaid in zwakheid, het wordt opgewekt in kracht.
44 Het wordt gezaaid als een fysiek lichaam, het wordt opgewekt als een geestelijk lichaam. Indien er een fysiek lichaam is, dan is er ook een geestelijk lichaam.
45 Zo staat er ook geschreven: „De eerste mens, A̱dam, werd een levende ziel.” De laatste A̱dam werd een levengevende geest.
46 Niettemin is dat wat geestelijk is niet het eerst, maar dat wat fysiek is, daarna dat wat geestelijk is.
47 De eerste mens is uit de aarde en van stof gemaakt; de tweede mens is uit de hemel.
48 Zoals hij [is] die van stof gemaakt is, zo [zijn] ook zij die van stof gemaakt zijn; en zoals de hemelse [is], zo [zijn] ook zij die hemels zijn.
49 En evenals wij het beeld hebben gedragen van degene die van stof gemaakt is, zullen wij ook het beeld van de hemelse dragen.
50 Dit zeg ik evenwel, broeders, dat vlees en bloed Gods koninkrijk niet kunnen beërven, en de verderfelijkheid beërft de onverderfelijkheid niet.
51 Ziet! Ik vertel U een heilig geheim: Wij zullen niet allen ontslapen, maar wij zullen allen veranderd worden,
52 in een ogenblik, in een oogwenk, gedurende de laatste trompet. Want de trompet zal klinken en de doden zullen onverderfelijk worden opgewekt, en wij zullen veranderd worden.
53 Want dit wat verderfelijk is, moet onverderfelijkheid aandoen, en dit wat sterfelijk is, moet onsterfelijkheid aandoen.
54 Maar wanneer [dit wat verderfelijk is, onverderfelijkheid aandoet en] dit wat sterfelijk is, onsterfelijkheid aandoet, dan zal het woord in vervulling gaan dat geschreven staat: „De dood is voor eeuwig verzwolgen.”
55 „Dood, waar is uw overwinning? Dood, waar is uw angel?”
56 De angel die de dood veroorzaakt, is de zonde, maar de kracht tot zonde is de Wet.
57 Maar God zij gedankt, want hij geeft ons de overwinning door bemiddeling van onze Heer Jezus Christus!
58 Dientengevolge, mijn geliefde broeders, wordt standvastig, onwrikbaar, altijd volop te doen hebbend in het werk van de Heer, wetend dat UW arbeid niet tevergeefs is in verband met [de] Heer.
1 Korinthiërs 16
16 Wat nu de inzameling betreft die voor de heiligen is, doet ook GIJ zoals ik de gemeenten van Gala̱tië opgedragen heb.
2 Laat een ieder van U op elke eerste dag van de week in zijn eigen huis iets opzij leggen en opsparen, naar gelang hij voorspoed heeft, opdat er niet pas inzamelingen gehouden zullen worden wanneer ik gekomen ben.
3 Wanneer ik echter eenmaal daar ben, zal ik de mannen die GIJ door middel van brieven goedkeurt, zenden om UW liefdegave naar Jeru̱zalem te brengen.
4 Zo het echter gepast is dat ik er eveneens naar toe ga, dan zullen zij met mij daarheen gaan.
5 Maar ik zal naar U toe komen wanneer ik Macedo̱nië ben doorgetrokken, want ik ga door Macedo̱nië;
6 en misschien zal ik bij U blijven of zelfs de winter bij U doorbrengen, opdat GIJ mij een eindweegs kunt vergezellen ongeacht waar ik naar toe ga.
7 Want ik wil U niet slechts nu op [mijn] doorreis zien, want ik hoop enige tijd bij U te blijven, als Jehovah het vergunt.
8 Tot het pinkster[feest] blijf ik echter in E̱feze,
9 want er is een grote deur die tot activiteit leidt voor mij geopend, maar er zijn veel tegenstanders.
10 Indien Timo̱theüs echter komt, zorgt er dan voor dat hij vrij van vrees onder U wordt, want hij verricht het werk van Jehovah, evenals ik.
11 Laat niemand daarom op hem neerzien. Vergezelt hem in vrede een eindweegs, opdat hij naar mij toe kan komen, want ik wacht op hem met de broeders.
12 Wat nu onze broeder Apo̱llos betreft, ik heb hem herhaaldelijk dringend verzocht met de broeders naar U toe te gaan, en toch was het volstrekt niet zijn wil om nu te komen; hij zal echter komen wanneer hij de gelegenheid heeft.
13 Blijft wakker, staat vast in het geloof, gedraagt U als mannen, wordt sterk.
14 Laat al UW aangelegenheden met liefde geschieden.
15 Nu vermaan ik U, broeders: GIJ weet dat het huisgezin van Ste̱fanas de eersteling van Acha̱je is en dat zij zich ten dienste van de heiligen hebben gesteld.
16 Moogt ook GIJ U aan dat soort van personen blijven onderwerpen en aan een ieder die meewerkt en arbeidt.
17 Ik verheug mij echter over de tegenwoordigheid van Ste̱fanas en Fortuna̱tus en Acha̱ïkus, want zij hebben het vergoed dat GIJ niet hier zijt.
18 Want zij hebben mijn geest en de UWE verkwikt. Erkent daarom dat soort van mensen.
19 De gemeenten van A̱sia zenden U hun groeten. Aqu̱i̱la en Pri̱ska en ook de gemeente die in hun huis is, groeten U hartelijk in [de] Heer.
20 Alle broeders groeten U. Groet elkaar met een heilige kus.
21 [Dit is] mijn groet, die van Pa̱u̱lus, in mijn eigen handschrift.
22 Als iemand geen genegenheid voor de Heer heeft, hij zij vervloekt. O onze Heer, kom!
23 Moge de onverdiende goedheid van de Heer Jezus met U zijn.
24 Moge mijn liefde zijn met U allen in eendracht met Christus Jezus.
2 Korinthiërs 1
1 Pa̱u̱lus, door Gods wil een apostel van Christus Jezus, en Timo̱theüs, [onze] broeder, aan de gemeente van God die in Kori̱nthe is, alsmede aan alle heiligen die in geheel Acha̱je zijn:
2 Mogen onverdiende goedheid en vrede U ten deel vallen van God, onze Vader, en [de] Heer Jezus Christus.
3 Gezegend zij de God en Vader van onze Heer Jezus Christus, de Vader der tedere barmhartigheden en de God van alle vertroosting,
4 die ons vertroost in al onze verdrukking, opdat wij hen die in enigerlei verdrukking zijn, kunnen vertroosten door middel van de vertroosting waarmee wijzelf door God worden vertroost.
5 Want evenals het lijden voor de Christus overvloedig is in ons, zo is ook de vertroosting die wij ontvangen overvloedig door bemiddeling van de Christus.
6 Hetzij wij dan in verdrukking zijn, het is tot UW vertroosting en redding; of hetzij wij vertroost worden, het is tot UW vertroosting, die werkzaam is om U hetzelfde lijden te doen verduren dat ook wij ondergaan.
7 Onze hoop voor U is dan ook onwankelbaar, daar wij weten dat GIJ, evenals GIJ deel hebt aan het lijden, op dezelfde wijze ook zult delen in de vertroosting.
8 Want wij willen U niet onwetend laten, broeders, omtrent de verdrukking die ons in het [district] A̱sia is overkomen, dat er een zeer sterke druk, die onze krachten te boven ging, op ons werd uitgeoefend, zodat wij zelfs zeer in het onzekere verkeerden over ons leven.
9 Ja, inwendig hadden wij het gevoel dat wij het doodvonnis hadden ontvangen. Dit geschiedde opdat wij ons vertrouwen niet op onszelf zouden stellen, maar op de God die de doden opwekt.
10 Van zo iets groots als de dood heeft hij ons verlost en zal hij ons verlossen; en op hem hebben wij onze hoop gevestigd dat hij ons ook verder zal verlossen.
11 Ook GIJ kunt meehelpen door UW smeking voor ons, opdat velen ten behoeve van ons dank mogen brengen voor wat ons goedgunstig is gegeven ten gevolge van vele [in gebed opgeheven] gezichten.
12 Want datgene waarover wij roemen, waarvan ons geweten getuigenis aflegt, is dat wij ons met heiligheid en godvruchtige oprechtheid, niet met vleselijke wijsheid, maar met Gods onverdiende goedheid, in de wereld hebben gedragen, doch zeer in het bijzonder ten aanzien van U.
13 Want wij schrijven U werkelijk niets anders dan dingen die GIJ goed weet of ook erkent, en waarvan ik hoop dat GIJ ze tot het einde toe zult blijven erkennen,
14 zoals GIJ ook tot op zekere hoogte hebt erkend dat wij voor U een reden tot roemen zijn, zoals GIJ dit ook voor ons zult zijn op de dag van onze Heer Jezus.
15 Met dit vertrouwen daarom was ik reeds eerder van plan naar U toe te komen, opdat GIJ een tweede [gelegenheid tot] vreugde zoudt hebben,
16 en om na een kort oponthoud bij U naar Macedo̱nië te gaan en van Macedo̱nië bij U terug te komen en een eindweegs door U vergezeld te worden naar Jude̱a.
17 Nu dan, toen ik zulk een plan had, gaf ik mij toch niet aan lichtvaardigheid over? Of neem ik mij de dingen die ik mij voorneem, overeenkomstig het vlees voor, opdat het bij mij „Ja, Ja” en „Neen, Neen” zou zijn?
18 Maar God staat er borg voor dat ons tot U gerichte woord niet Ja en toch Neen is.
19 Want de Zoon van God, Christus Jezus, die door bemiddeling van ons, dat wil zeggen door bemiddeling van mij en Silva̱nus en Timo̱theüs, onder U werd gepredikt, is niet Ja en toch Neen geworden, maar in zijn geval is Ja, Ja geworden.
20 Want ongeacht hoe vele Gods beloften zijn, ze zijn Ja geworden door tussenkomst van hem. Daarom wordt ook door bemiddeling van hem het „Amen” [gezegd], tot heerlijkheid van God door bemiddeling van ons.
21 Doch hij die waarborgt dat GIJ en wij Christus toebehoren en hij die ons heeft gezalfd, is God.
22 Hij heeft ook zijn zegel op ons gedrukt en ons in ons hart het onderpand van wat komen zal gegeven, namelijk de geest.
23 Nu roep ik God aan tot getuige tegen mijn eigen ziel dat ik om U te sparen nog niet naar Kori̱nthe ben gekomen.
24 Niet dat wij de meesters over UW geloof zijn, maar wij zijn medewerkers tot UW vreugde, want GIJ staat door [UW] geloof.
2 Korinthiërs 2
2 Dit heb ik namelijk bij mijzelf besloten: niet weer in droefheid tot U te komen.
2 Want als ik U bedroefd maak, wie anders kan mij dan eigenlijk opmonteren dan degene die door mij bedroefd is gemaakt?
3 Daarom juist heb ik dit geschreven, om bij mijn komst niet bedroefd te worden vanwege hen over wie ik mij eigenlijk moet verheugen; want ik heb vertrouwen in U allen dat de vreugde die ik heb, [ook] die van U allen is.
4 Want uit veel verdrukking en beklemming van hart heb ik U onder veel tranen geschreven, niet om U bedroefd te maken, maar opdat GIJ de liefde zoudt kennen die ik zeer in het bijzonder voor U heb.
5 Indien iemand nu droefheid heeft veroorzaakt, dan heeft hij niet mij bedroefd, maar in zekere mate U allen — om mij niet te hard uit te drukken.
6 Deze bestraffing, die door de meerderheid is gegeven, is voldoende voor zo iemand,
7 zodat GIJ [hem] nu integendeel goedgunstig dient te vergeven en dient te vertroosten, opdat zo iemand niet op de een of andere wijze door zijn overmatige bedroefdheid wordt verzwolgen.
8 Daarom vermaan ik U, UW liefde jegens hem te bevestigen.
9 Want ook met dit doel schrijf ik, om het bewijs van U te verkrijgen of GIJ in alle dingen gehoorzaam zijt.
10 Alles wat GIJ iemand goedgunstig vergeeft, vergeef ik ook. Trouwens, wat mij aangaat, alles wat ik goedgunstig heb vergeven, zo ik iets goedgunstig vergeven heb, is ter wille van U geweest voor het aangezicht van Christus,
11 opdat wij niet door Sa̱tan worden overmeesterd, want wij zijn niet onwetend van zijn bedoelingen.
12 Toen ik nu in Tro̱as aankwam om het goede nieuws over de Christus bekend te maken en er een deur voor mij werd geopend in [de] Heer,
13 kreeg ik geen verlichting in mijn geest, omdat ik er mijn broeder Ti̱tus niet aantrof, maar ik nam afscheid van hen en vertrok naar Macedo̱nië.
14 Doch God zij gedankt, die ons altijd in een triomftocht meevoert in gezelschap van de Christus en de geur van de kennis van hem door bemiddeling van ons in elke plaats waarneembaar maakt!
15 Want voor God zijn wij een welriekende geur van Christus onder hen die gered worden en onder hen die vergaan;
16 voor de laatsten een geur uitgaande van dood tot dood, voor de eersten een geur uitgaande van leven tot leven. En wie is voldoende bekwaam voor deze dingen?
17 [Wij,] want wij zijn geen venters van het woord van God zoals vele mensen, maar als uit oprechtheid, ja, als door God gezonden, onder het oog van God, in gezelschap van Christus, spreken wij.
2 Korinthiërs 3
3 Beginnen wij ons weer aan te bevelen? Of hebben wij misschien, zoals sommigen, aanbevelingsbrieven voor U of van U nodig?
2 GIJZELF zijt onze brief, geschreven op ons hart en gekend en gelezen door alle mensen.
3 Want het is duidelijk dat GIJ een brief van Christus zijt, geschreven door ons als bedienaren, niet met inkt geschreven, maar met geest van een levende God, niet op stenen tafelen, maar op vleselijke tafelen, op harten.
4 Dank zij de Christus nu hebben wij zulk een vertrouwen jegens God.
5 Niet dat wij uit onszelf voldoende bekwaam zijn om iets als uit onszelf komend te kunnen beschouwen, maar dat wij voldoende bekwaam zijn, komt van God,
6 die ons werkelijk voldoende bekwaam heeft gemaakt om dienaren van een nieuw verbond te zijn, niet van een geschreven reglement, maar van geest; want het geschreven reglement veroordeelt ter dood, maar de geest maakt levend.
7 Indien bovendien het reglement dat de dood toedient en dat met letters in stenen werd gegrift, in heerlijkheid tot stand kwam, zodat de zonen van I̱sraël hun blik niet oplettend op het aangezicht van Mo̱zes konden vestigen wegens de heerlijkheid van zijn aangezicht, [een heerlijkheid] die weggedaan zou worden,
8 waarom zou dan het toedienen van de geest niet [nog] veelmeer met heerlijkheid gepaard gaan?
9 Want indien het reglement dat veroordeling toediende heerlijk was, veelmeer is het toedienen van rechtvaardigheid overvloedig in heerlijkheid.
10 Ja, zelfs dat wat eens heerlijk is gemaakt, is in dit opzicht van heerlijkheid ontdaan wegens de heerlijkheid waardoor het wordt overtroffen.
11 Want indien dat wat weggedaan zou worden, met heerlijkheid werd ingevoerd, veelmeer zou dan dat wat blijft, met heerlijkheid zijn.
12 Daar wij dan zulk een hoop hebben, gebruiken wij grote vrijmoedigheid van spreken
13 en doen niet als Mo̱zes, die altijd een sluier voor zijn aangezicht deed opdat de zonen van I̱sraël hun blik niet oplettend zouden vestigen op het einde van dat wat weggedaan zou worden.
14 Maar hun geestelijke vermogens waren afgestompt. Want tot op de huidige dag blijft dezelfde sluier bij het lezen van het oude verbond onopgetild, omdat hij door bemiddeling van Christus wordt weggedaan.
15 Ja, tot heden toe ligt er telkens wanneer Mo̱zes wordt gelezen, een sluier over hun hart.
16 Maar wanneer men zich tot Jehovah keert, wordt de sluier weggenomen.
17 Jehovah nu is de Geest, en waar de geest van Jehovah is, daar is vrijheid.
18 En wij allen worden, terwijl wij met ongesluierde aangezichten de heerlijkheid van Jehovah gelijk spiegels weerkaatsen, van heerlijkheid tot heerlijkheid in hetzelfde beeld veranderd, precies zoals het door Jehovah, [de] Geest, wordt gedaan.
2 Korinthiërs 4
4 Daarom, aangezien wij deze bediening hebben overeenkomstig de barmhartigheid die ons werd betoond, geven wij de moed niet op;
2 maar wij hebben gebroken met de achterbakse dingen waarover men zich dient te schamen, daar wij niet met listigheid wandelen noch het woord van God vervalsen, maar door de waarheid openbaar te maken, onszelf aan ieder menselijk geweten aanbevelen voor het oog van God.
3 Als er nu in werkelijkheid een sluier ligt over het goede nieuws dat wij bekendmaken, dan is het gesluierd onder hen die vergaan,
4 onder wie de god van dit samenstel van dingen de geest van de ongelovigen heeft verblind opdat het verlichtende licht van het glorierijke goede nieuws over de Christus, die het beeld van God is, niet zou doorschijnen.
5 Want wij prediken niet onszelf, maar Christus Jezus als Heer, en onszelf als UW slaven om Jezus’ wil.
6 Want het is God die gezegd heeft: „Het licht schijne uit de duisternis”, en hij heeft op ons hart geschenen om [het] te verlichten met de glorierijke kennis van God door het aangezicht van Christus.
7 Wij hebben deze schat echter in aarden vaten, opdat de kracht die datgene wat normaal is te boven gaat, van God zou zijn en niet uit onszelf.
8 Wij worden in elk opzicht bestookt, maar toch niet zo in het nauw gedreven dat wij ons niet meer kunnen bewegen; wij zijn ten einde raad, maar niet totaal zonder uitweg;
9 wij worden vervolgd, maar niet in de steek gelaten; wij worden neergeworpen, maar niet vernietigd.
10 Altijd verduren wij overal in ons lichaam de dodelijke behandeling die men Jezus deed toekomen, opdat ook het leven van Jezus in ons lichaam openbaar gemaakt moge worden.
11 Want wij die leven, worden om Jezus’ wil altijd met de dood geconfronteerd, opdat ook het leven van Jezus in ons sterfelijke vlees openbaar gemaakt moge worden.
12 Dientengevolge is in ons de dood aan het werk, maar in U het leven.
13 Omdat wij nu dezelfde geest van geloof hebben als waarvan geschreven staat: „Ik heb geloof geoefend, daarom heb ik gesproken”, oefenen ook wij geloof en daarom spreken wij,
14 daar wij weten dat hij die Jezus heeft opgewekt, ook ons te zamen met Jezus zal opwekken en ons te zamen met U zal aanbieden.
15 Want alles geschiedt ter wille van U, opdat de onverdiende goedheid, die werd vermeerderd, overvloedig zou zijn wegens de dankzegging van nog velen meer tot de heerlijkheid van God.
16 Daarom geven wij de moed niet op, maar ook al vervalt de mens die wij uiterlijk zijn, de mens die wij innerlijk zijn, wordt stellig van dag tot dag vernieuwd.
17 Want alhoewel de verdrukking van korte duur en licht is, bewerkt ze voor ons een heerlijkheid die van een steeds meer allesovertreffend gewicht is en eeuwig duurt,
18 terwijl wij onze ogen niet gericht houden op de dingen die men ziet, maar op de dingen die men niet ziet. Want de dingen die men ziet, zijn tijdelijk, maar de dingen die men niet ziet, zijn eeuwig.
2 Korinthiërs 5
5 Want wij weten dat wanneer ons aardse huis, deze tent, ontbonden zou worden, wij een gebouw van God zullen hebben, een niet met handen gemaakt, eeuwig huis in de hemelen.
2 Want in dit woonhuis zuchten wij inderdaad en verlangen wij er vurig naar het voor ons [bestemde] uit de hemel aan te doen,
3 zodat wij, wanneer wij het werkelijk hebben aangedaan, niet naakt bevonden zullen worden.
4 Ja, wij die in deze tent zijn, zuchten, omdat wij bezwaard zijn; want wij willen het niet uitdoen, maar het andere aandoen, opdat het sterfelijke door het leven verzwolgen moge worden.
5 Hij nu die ons juist hiertoe heeft voortgebracht, is God, die ons het onderpand van wat komen zal heeft gegeven, namelijk de geest.
6 Wij zijn daarom altijd vol goede moed en weten dat wij, zolang wij thuis zijn in het lichaam, afwezig zijn van de Heer,
7 want wij wandelen door geloof, niet door aanschouwen.
8 Maar wij zijn vol goede moed en willen liever afwezig geraken van het lichaam en onze intrek nemen bij de Heer.
9 Daarom stellen wij het ons ook ten doel om, hetzij wij ons tehuis bij hem hebben, hetzij wij van hem afwezig zijn, hem welgevallig te zijn.
10 Want wij moeten allen voor de rechterstoel van de Christus openbaar gemaakt worden, opdat een ieder het hem toegekende ontvangt voor de dingen die hij door middel van het lichaam heeft gedaan, overeenkomstig de dingen die hij heeft beoefend, hetzij goed of kwaad.
11 Daar wij dus de vrees des Heren kennen, blijven wij mensen overreden, maar voor God zijn wij openbaar gemaakt. Ik hoop echter dat wij ook voor UW geweten openbaar zijn gemaakt.
12 Wij bevelen ons niet weer bij U aan, maar geven U een aanleiding om met betrekking tot ons te roemen, opdat GIJ [iets te antwoorden] hebt aan degenen die roemen over de uiterlijke verschijning, maar niet over het hart.
13 Want zo wij buiten ons verstand waren, dan was het voor God; zijn wij gezond van verstand, dan is het voor U.
14 Want de liefde die de Christus heeft, dringt ons, want wij hebben zó geoordeeld, dat één mens voor allen is gestorven; allen waren dus gestorven;
15 en hij is voor allen gestorven, opdat zij die leven, niet langer voor zichzelf zouden leven, maar voor hem die voor hen gestorven is en werd opgewekt.
16 Dientengevolge kennen wij van nu af niemand naar het vlees. Ook al hebben wij Christus naar het vlees gekend, dan kennen wij hem nu stellig niet meer zo.
17 Indien iemand derhalve in eendracht met Christus is, dan is hij een nieuwe schepping; de oude dingen zijn voorbijgegaan, zie! nieuwe dingen zijn ontstaan.
18 Maar alle dingen komen van God, die ons door Christus met zich heeft verzoend en ons de bediening van de verzoening heeft gegeven,
19 namelijk dat God door bemiddeling van Christus een wereld met zichzelf verzoende, waarbij hij hun hun overtredingen niet aanrekende, en hij heeft aan ons het woord van de verzoening toevertrouwd.
20 Wij zijn daarom gezanten die optreden in de plaats van Christus, alsof God door ons een dringend verzoek deed. Als plaatsvervangers van Christus smeken wij: „Wordt met God verzoend.”
21 Degene die geen zonde kende, heeft hij voor ons tot zonde gemaakt, opdat wij door bemiddeling van hem Gods rechtvaardigheid zouden worden.
2 Korinthiërs 6
6 Met hem samenwerkend, verzoeken wij U ook dringend, de onverdiende goedheid van God niet te aanvaarden en dan het doel ervan te missen.
2 Want hij zegt: „In een tijd van aanvaarding heb ik U verhoord, en op een dag van redding ben ik U te hulp gekomen.” Ziet! Nu in het bijzonder is het de tijd van aanvaarding. Ziet! Nu is het de dag van redding.
3 In geen enkel opzicht geven wij enige aanleiding tot struikelen, opdat er geen aanmerkingen op onze bediening gemaakt kunnen worden,
4 maar in elk opzicht bevelen wij ons als Gods dienaren aan: door veel te verduren, door verdrukkingen, door noden, door moeilijkheden,
5 door slagen, door gevangenissen, door ongeregeldheden, door moeizame arbeid, door slapeloze nachten, door tijden zonder voedsel,
6 door zuiverheid, door kennis, door lankmoedigheid, door goedheid, door heilige geest, door liefde vrij van huichelarij,
7 door waarachtige woorden, door Gods kracht; door middel van de wapenen der rechtvaardigheid ter rechter- en ter linkerzijde,
8 door middel van heerlijkheid en oneer, door middel van slecht bericht en goed bericht; als bedriegers en toch waarachtig,
9 als onbekend en toch herkend, als stervend en toch, ziet! wij leven, als streng onderricht en toch niet overgegeven aan de dood,
10 als bedroefd, maar ons altijd verheugend, als arm, maar velen rijk makend, als niets hebbend en toch alles bezittend.
11 Onze mond heeft zich voor U geopend, Korinthiërs, ons hart heeft zich verruimd.
12 In ons zijt GIJ niet eng behuisd, maar GIJ zijt eng behuisd in UW eigen tedere genegenheden.
13 Bij wijze van vergelding dan, om iets terug te doen — ik spreek als tot kinderen — verruimt GIJ U eveneens.
14 Komt niet onder een ongelijk juk met ongelovigen. Want wat voor deelgenootschap hebben rechtvaardigheid en wetteloosheid? Of wat heeft licht met duisternis gemeen?
15 Welke overeenstemming bestaat er voorts tussen Christus en Be̱lial? Of welk deel heeft een gelovige met een ongelovige?
16 En welke overeenkomst heeft Gods tempel met afgoden? Want wij zijn een tempel van een levende God, zoals God heeft gezegd: „Ik zal onder hen verblijven en onder [hen] wandelen, en ik zal hun God zijn en zij zullen mijn volk zijn.”
17 „’Gaat daarom uit hun midden vandaan en scheidt U af’, zegt Jehovah, ’en raakt het onreine niet langer aan’”;„’en ik wil U aannemen.’”
18 „’En ik zal U tot een vader zijn en GIJ zult mij tot zonen en dochters zijn’, zegt Jehovah, de Almachtige.”
2 Korinthiërs 7
7 Daar wij dan deze beloften hebben, geliefden, laten wij ons reinigen van elke verontreiniging van vlees en geest, en in de vrees voor God heiligheid vervolmaken.
2 Gunt ons plaats. Wij hebben niemand onrecht gedaan, wij hebben niemand verdorven, wij hebben van niemand voordeel getrokken.
3 Ik zeg dit niet om U te veroordelen. Want ik heb al eerder gezegd dat GIJ in ons hart zijt om met ons te sterven en te leven.
4 Ik heb grote vrijmoedigheid van spreken tegenover U. Ik roem veel met betrekking tot U. Ik ben met troost vervuld, ik vloei over van vreugde in al onze kwelling.
5 Ja, toen wij in Macedo̱nië aankwamen, kreeg ons vlees geen verlichting, maar wij werden voortdurend op alle manieren gekweld — van buiten was er strijd, van binnen vrees.
6 Maar God, die de terneergeslagenen troost, heeft ons getroost door de tegenwoordigheid van Ti̱tus,
7 doch niet alleen door zijn tegenwoordigheid, maar ook door de troost waarmee hij getroost was over U, want hij deed ons weer verslag van UW verlangen, UW treuren, UW ijver voor mij, zodat ik mij nog meer verheugde.
8 Al heb ik U dan ook door mijn brief bedroefd, ik heb er geen spijt van. Ook al had ik er eerst spijt van (ik zie dat die brief U, al was het maar voor een korte tijd, bedroefd heeft),
9 nu verheug ik mij, niet omdat GIJ slechts bedroefd zijt geworden, maar omdat UW droefheid U tot berouw heeft gebracht, want GIJ zijt op een godvruchtige wijze bedroefd geworden, opdat GIJ in geen enkel opzicht door ons toedoen schade zoudt lijden.
10 Want op godvruchtige wijze bedroefd te zijn, bewerkt berouw dat tot redding leidt en waarvan men geen spijt krijgt; maar de droefheid van de wereld bewerkt de dood.
11 Want zie eens welk een grote ernst juist het feit dat GIJ op godvruchtige wijze bedroefd zijt geweest, in U heeft teweeggebracht, ja, zuivering UWERZIJDS van schuld, ja, verontwaardiging, ja, vrees, ja, verlangen, ja, ijver, ja, het herstellen van het onrecht! In elk opzicht hebt GIJ bewezen zuiver te zijn in deze zaak.
12 Ofschoon ik U heb geschreven, heb ik het beslist niet gedaan om degene die het onrecht had begaan, noch om degene die het onrecht had geleden, maar opdat UW ernstige zorg voor ons onder U openbaar gemaakt zou worden voor het aangezicht van God.
13 Daarom zijn wij getroost. Bij onze troost echter hebben wij ons nog overvloediger verheugd wegens de vreugde van Ti̱tus, daar zijn geest door U allen verkwikt is.
14 Want indien ik tegenover hem in enig opzicht over U geroemd heb, dan ben ik niet beschaamd gemaakt; maar zoals wij alles in waarheid tot U hebben gesproken, zo is ook ons roemen bij Ti̱tus waar gebleken.
15 En zijn tedere genegenheden zijn nog overvloediger jegens U, terwijl hij zich de gehoorzaamheid van U allen herinnert, hoe GIJ hem met vrees en beving hebt ontvangen.
16 Ik verheug mij dat ik wegens U in elk opzicht vol goede moed kan zijn.
2 Korinthiërs 8
8 Nu doen wij U weten, broeders, aangaande de onverdiende goedheid van God die aan de gemeenten van Macedo̱nië is geschonken,
2 dat gedurende een grote beproeving onder kwelling hun overvloedige vreugde en hun diepe armoede de rijkdom van hun edelmoedigheid overvloedig hebben doen zijn.
3 Want zij hebben dit naar hun werkelijke vermogen gedaan, ja, ik getuig dat het boven hun werkelijke vermogen is geweest,
4 terwijl zij ons uit eigen beweging met grote aandrang bleven smeken om het [voorrecht] op weldadige wijze te geven en een aandeel te hebben aan de bediening bestemd voor de heiligen.
5 En niet slechts zoals wij hadden gehoopt, maar eerst gaven zij zichzelf aan de Heer en door Gods wil aan ons.
6 Dit bracht ons ertoe Ti̱tus aan te moedigen om, evenals hij degene was geweest die er onder U een begin mee had gemaakt, nu ook ditzelfde weldadige geven van UW zijde te voltooien.
7 Moogt GIJ niettemin, evenals GIJ in alles overvloedig zijt, in geloof en woord en kennis en alle ernst en in deze liefde van ons voor U, ook overvloedig zijn in dit weldadige geven.
8 Ik zeg U dit niet bij wijze van bevel, maar met het oog op de ernst van anderen en om de echtheid van UW liefde te toetsen.
9 Want GIJ kent de onverdiende goedheid van onze Heer Jezus Christus, dat hij, hoewel hij rijk was, ter wille van U arm is geworden, opdat GIJ door zijn armoede rijk zoudt worden.
10 En ik opper hierover een mening: want deze aangelegenheid is nuttig voor U, daar GIJ reeds een jaar geleden niet alleen begonnen zijt met het doen, maar ook met het willen [doen];
11 voleindigt nu dan ook het doen ervan, opdat, evenals de bereidheid om te willen er was, het ook voleindigd mag worden naar wat GIJ hebt.
12 Want indien de bereidheid er eerst is, dan is ze vooral aanvaardbaar naar hetgeen men heeft, niet naar hetgeen men niet heeft.
13 Want ik bedoel niet dat het voor anderen gemakkelijk zou zijn, doch zwaar voor U,
14 maar opdat door gelijkheid tot stand te brengen, UW teveel voor het ogenblik hun tekort zou dekken, opdat ook hun teveel eens UW tekort zou dekken en er zodoende gelijkheid zou ontstaan,
15 zoals er staat geschreven: „Hij die veel had, had niet te veel, en hij die weinig had, had niet te weinig.”
16 God nu zij gedankt dat hij dezelfde ernstige toewijding voor U in het hart van Ti̱tus heeft gelegd,
17 want hij heeft aan onze aanmoediging werkelijk gehoor gegeven, maar daar hij zeer ernstig toegewijd is, gaat hij uit eigen beweging naar U toe.
18 Met hem zenden wij echter de broeder wiens lof in verband met het goede nieuws door alle gemeenten verbreid is.
19 Dat niet alleen, maar hij werd ook door de gemeenten aangesteld als onze reisgezel in verband met deze liefdegave, waarvoor wij zorg dragen tot heerlijkheid van de Heer en als bewijs van onze bereidwilligheid.
20 Aldus vermijden wij dat iemand aanmerkingen op ons zou kunnen maken in verband met deze milde bijdrage, waarvoor wij zorg dragen.
21 Want wij „treffen eerlijke voorzieningen, niet alleen voor het oog van Jehovah, maar ook voor het oog van de mensen”.
22 Bovendien zenden wij met hen onze broeder die, naar ons dikwijls is gebleken, in vele dingen ernstig toegewijd is, maar die nu nog veel ernstiger toegewijd is wegens zijn grote vertrouwen in U.
23 Mocht er evenwel enige twijfel bestaan omtrent Ti̱tus, hij is een deelhebber met mij en een medewerker voor UW belangen; of omtrent onze broeders, zij zijn apostelen van gemeenten en een heerlijkheid van Christus.
24 Toont hun daarom ten aanschouwen van de gemeenten het bewijs van UW liefde en van datgene waarover wij in verband met U hebben geroemd.
2 Korinthiërs 9
9 Wat nu de bediening betreft die voor de heiligen is, het is overbodig dat ik U daarover schrijf,
2 want ik ken UW bereidwilligheid, waarover ik bij de Macedoniërs met betrekking tot U roem, dat Acha̱je nu al een jaar gereedstaat, en UW ijver heeft de meesten van hen aangespoord.
3 Maar ik zend de broeders opdat ons roemen over U in dit opzicht niet ijdel zou blijken, doch GIJ werkelijk, zoals ik altijd over U gezegd heb, gereed moogt zijn.
4 Anders zouden wij — om niet te zeggen GIJ — als er Macedoniërs met mij zouden meekomen en zij U niet gereed zouden vinden, in zeker opzicht beschaamd worden gemaakt in deze door ons gedane verzekering.
5 Daarom achtte ik het noodzakelijk de broeders aan te moedigen van tevoren naar U toe te gaan en UW milde gave, die GIJ reeds eerder hadt beloofd, van tevoren in gereedheid te brengen, opdat deze gereed zou zijn als een milde gave en niet als iets wat is afgedwongen.
6 Het is hiermee echter zo, dat wie spaarzaam zaait, ook spaarzaam zal oogsten; en wie overvloedig zaait, zal ook overvloedig oogsten.
7 Laat een ieder doen zoals hij in zijn hart heeft besloten, niet met tegenzin of onder dwang, want God heeft een blijmoedige gever lief.
8 God is bovendien in staat al zijn onverdiende goedheid overvloedig te doen zijn jegens U, opdat GIJ, terwijl GIJ altijd in alles volledig van het nodige zijt voorzien, volop moogt hebben voor ieder goed werk.
9 (Zoals geschreven staat: „Hij heeft wijd en zijd uitgedeeld, hij heeft gegeven aan de armen, zijn rechtvaardigheid blijft in eeuwigheid.”
10 Hij nu die de zaaier overvloedig zaad verschaft en brood om te eten, zal U het zaad ter zaaiing verschaffen en het vermenigvuldigen en zal de producten van UW rechtvaardigheid doen toenemen.)
11 In alles wordt GIJ verrijkt voor elke soort van edelmoedigheid, die door bemiddeling van ons een dankbetuiging aan God teweegbrengt;
12 want de bediening van deze openbare dienst heeft niet alleen tot doel overvloedig in de noden van de heiligen te voorzien, maar ook rijk te zijn met vele dankbetuigingen aan God.
13 Ten gevolge van het bewijs dat deze bediening geeft, verheerlijken zij God omdat GIJ onderdanig zijt aan het goede nieuws omtrent de Christus, [welke onderdanigheid] GIJ in het openbaar bekendmaakt, en omdat GIJ edelmoedig zijt in UW bijdrage aan hen en aan allen;
14 en met smekingen voor U verlangen zij naar U wegens de allesovertreffende onverdiende goedheid van God [die] op U [rust].
15 God zij gedankt voor zijn onbeschrijflijke vrije gave.
2 Korinthiërs 10
10 Ikzelf nu, Pa̱u̱lus, die wel gering in verschijning onder U ben, maar wanneer afwezig stoutmoedig ben tegenover U, doe U bij de zachtaardigheid en goedheid van de Christus een dringend verzoek.
2 Ja, ik smeek dat ik, wanneer ik tegenwoordig ben, geen stoutmoedigheid hoef te gebruiken met dat vertrouwen waarmee ik denk stoutmoedige maatregelen te nemen tegen sommigen die ons beschouwen als wandelden wij overeenkomstig [datgene wat wij zijn in het] vlees.
3 Want al wandelen wij in het vlees, wij voeren geen oorlog overeenkomstig [datgene wat wij zijn in het] vlees.
4 Want de wapenen van onze oorlogvoering zijn niet vleselijk, maar krachtig door God tot omverwerping van sterk verschanste dingen.
5 Want wij werpen redeneringen omver en elke hoogte die wordt opgericht tegen de kennis van God; en wij brengen elke gedachte in gevangenschap ten einde ze gehoorzaam te maken aan de Christus;
6 en wij houden ons gereed om bestraffing toe te dienen voor elke ongehoorzaamheid, zodra UW eigen gehoorzaamheid volledig is betracht.
7 GIJ beziet de dingen naar hun uiterlijke waarde. Indien iemand bij zichzelf het vertrouwen heeft dat hij Christus toebehoort, moet hij dit feit nog eens bij zichzelf in aanmerking nemen, dat ook wij Christus toebehoren, evengoed als hij.
8 Want ook al zou ik iets te veel roemen over de autoriteit die de Heer ons heeft gegeven om U op te bouwen en niet om U af te breken, ik zou niet beschaamd worden gemaakt,
9 opdat ik niet de schijn wek dat ik U door [mijn] brieven vrees wil aanjagen.
10 Want, zo zegt men: „[Zijn] brieven zijn gewichtig en krachtig, maar [zijn] tegenwoordigheid in persoon is zwak en [zijn] spreken verachtelijk.”
11 Laat zo iemand dit in aanmerking nemen, dat wij, wanneer wij tegenwoordig zijn, net zo in onze daden zullen zijn als wij, wanneer afwezig, door middel van brieven in onze woorden zijn.
12 Want wij durven ons niet te rekenen tot of te vergelijken met sommigen die zichzelf aanbevelen. Door zich onderling naar elkaar af te meten en zich onderling met elkaar te vergelijken, tonen zij stellig hun onverstand.
13 Wij van onze kant zullen niet roemen buiten de ons toegewezen grenzen, maar overeenkomstig de grens van het gebied dat God ons heeft toegemeten en zelfs helemaal tot aan U heeft doen reiken.
14 Werkelijk, wij strekken onszelf niet te ver uit, alsof wij niet tot aan U zouden reiken, want wij waren de eersten die met het bekendmaken van het goede nieuws over de Christus zelfs helemaal tot aan U zijn gekomen.
15 Neen, wij roemen niet buiten de ons toegewezen grenzen in de arbeid van iemand anders, maar wij koesteren de hoop dat, met het toenemen van UW geloof, wij onder U grootgemaakt mogen worden met betrekking tot ons gebied. Dan zullen wij nog overvloediger zijn,
16 om het goede nieuws bekend te maken aan de landen die nog verder dan U gelegen zijn, ten einde niet te roemen in het gebied van iemand anders, waar de dingen reeds voorbereid zijn.
17 „Maar wie roemt, roeme in Jehovah.”
18 Want niet hij die zichzelf aanbeveelt, wordt goedgekeurd, maar hij die door Jehovah wordt aanbevolen.
2 Korinthiërs 11
11 Ik wenste dat GIJ een klein beetje onredelijkheid van mij zoudt willen verdragen. Maar in werkelijkheid verdraagt GIJ mij!
2 Want ik ben jaloers over U met een goddelijke jaloezie, want ik persoonlijk heb U aan één man ten huwelijk beloofd om U als een eerbare maagd aan de Christus aan te bieden.
3 Maar ik ben bevreesd dat op de een of andere wijze, zoals de slang door haar listigheid E̱va verleid heeft, UW geest verdorven zou kunnen worden en zou afwijken van de oprechtheid en de eerbaarheid die de Christus toekomen.
4 Want het is zo gesteld, dat indien er iemand komt die een andere Jezus predikt dan degene die wij gepredikt hebben, of GIJ een andere geest ontvangt dan GIJ ontvangen hebt of ander goed nieuws dan GIJ aanvaard hebt, dan verdraagt GIJ [hem] gemakkelijk.
5 Want ik meen dat ik in niets ook maar inferieur ben gebleken aan UW superfijne apostelen.
6 Maar ook al ben ik onbedreven in het spreken, in kennis ben ik het stellig niet; doch in elk opzicht hebben wij [dit] in alle dingen aan U openbaar gemaakt.
7 Of heb ik een zonde begaan door mij te vernederen opdat GIJ verhoogd zoudt worden, omdat ik U het goede nieuws van God gaarne kosteloos heb bekendgemaakt?
8 Andere gemeenten heb ik beroofd door dingen voor mijn onderhoud aan te nemen om U te kunnen dienen,
9 en toch ben ik toen ik bij U tegenwoordig was en gebrek kreeg, niemand tot last geworden, want de broeders die uit Macedo̱nië kwamen, hebben mijn tekort overvloedig aangevuld. Ja, in elk opzicht heb ik mij ervoor gewacht U tot last te zijn en dit zal ik blijven doen.
10 Het is een waarheid van Christus in mijn geval, dat aan dit roemen van mij geen paal en perk gesteld zal worden in de streken van Acha̱je.
11 Om welke reden? Omdat ik U niet liefheb? God weet [dat dit wel zo is].
12 Nu zal ik wat ik doe, alsnog doen, om het voorwendsel af te snijden van hen die een voorwendsel willen hebben ten einde aan ons gelijk bevonden te worden in het ambt waarop zij roemen.
13 Want zulke mensen zijn valse apostelen, bedrieglijke werkers, die zich veranderen in apostelen van Christus.
14 En geen wonder, want Sa̱tan zelf blijft zich veranderen in een engel des lichts.
15 Het is daarom niets groots indien ook zijn dienaren zich blijven veranderen in dienaren van rechtvaardigheid. Maar hun einde zal zijn overeenkomstig hun werken.
16 Nogmaals zeg ik: Laat niemand denken dat ik onredelijk ben. Maar doet GIJ het toch, aanvaardt mij dan ook al ben ik onredelijk, opdat ook ik een weinig moge roemen.
17 Wat ik spreek, spreek ik niet volgens het voorbeeld van de Heer, maar als in onredelijkheid, in deze zelfbewustheid die aan roemen eigen is.
18 Daar velen roemen naar het vlees, zal ook ik roemen.
19 Want GIJ verdraagt gaarne de onredelijke personen, aangezien GIJ redelijk zijt.
20 Ja, GIJ verdraagt een ieder die U in slavernij brengt, een ieder die verslindt [wat GIJ hebt], een ieder die grijpt [wat GIJ hebt], een ieder die zich boven [U] verheft, een ieder die U in het gezicht slaat.
21 Ik zeg dit tot [onze] oneer, als was onze positie zwak geweest. Maar indien iemand anders ergens stoutmoedig in optreedt — ik spreek onredelijk — treed ook ik er stoutmoedig in op.
22 Zijn zij Hebreeën? Ik ook. Zijn zij Israëlieten? Ik ook. Zijn zij A̱brahams zaad? Ik ook.
23 Zijn zij dienaren van Christus? Ik antwoord als een waanzinnige, ik ben het op een meer in het oog springende wijze: in moeizame arbeid overvloediger, in gevangenissen overvloediger, in slagen uitermate, dikwijls de dood nabij.
24 Van de joden heb ik vijfmaal veertig slagen min één ontvangen,
25 driemaal werd ik met roeden geslagen, eenmaal werd ik gestenigd, driemaal heb ik schipbreuk geleden, een nacht en een dag heb ik in de diepte [der zee] doorgebracht;
26 dikwijls op reis, in gevaren van rivieren, in gevaren van struikrovers, in gevaren van [mijn eigen] ras, in gevaren van de natiën, in gevaren in de stad, in gevaren in de wildernis, in gevaren op zee, in gevaren onder valse broeders,
27 in arbeid en zwoegen, dikwijls in slapeloze nachten, in honger en dorst, vele malen in onthouding van voedsel, in koude en naaktheid.
28 Behalve die dingen, welke van uitwendige aard zijn, bestormt mij nog van dag tot dag de zorg voor alle gemeenten.
29 Wie is er zwak en ik ben niet zwak? Wie wordt tot struikelen gebracht en ik ontsteek niet in toorn?
30 Als er geroemd moet worden, zal ik roemen op de dingen die met mijn zwakheid te maken hebben.
31 De God en Vader van de Heer Jezus, ja, Degene die geloofd moet worden in eeuwigheid, weet dat ik niet lieg.
32 In Dama̱skus bewaakte de stadhouder onder koning Are̱tas de stad der Damascenen om mij te grijpen,
33 maar door een venster in de muur werd ik in een tenen mand neergelaten en ontsnapte aan zijn handen.
2 Korinthiërs 12
12 Ik moet roemen. Nuttig is het niet, maar ik zal overgaan tot bovennatuurlijke visioenen en openbaringen van [de] Heer.
2 Ik ken een mens in eendracht met Christus, die veertien jaar geleden — hetzij in het lichaam, ik weet het niet, of buiten het lichaam, ik weet het niet, God weet het — als zodanig werd weggerukt naar de derde hemel.
3 Ja, ik ken zulk een mens — hetzij in het lichaam of gescheiden van het lichaam, ik weet het niet, God weet het —
4 dat hij werd weggerukt tot in het paradijs en onuitsprekelijke woorden hoorde, die het een mens niet geoorloofd is te spreken.
5 Over zo iemand zal ik roemen, maar ik zal niet over mijzelf roemen, behalve met betrekking tot [mijn] zwakheden.
6 Want als ik ooit wil roemen, zal ik niet onredelijk zijn, want ik zal de waarheid zeggen. Maar ik onthoud mij ervan, opdat niemand mij meer toeschrijft dan wat hij ziet dat ik ben of hij van mij hoort,
7 enkel op grond van de overmaat der openbaringen. Daarom werd mij, opdat ik mij niet te zeer verheven zou voelen, een doorn in het vlees gegeven, een engel van Sa̱tan, om mij te blijven slaan, opdat ik mij niet te zeer zou verheffen.
8 Dienaangaande heb ik de Heer driemaal dringend verzocht dat die van mij zou wijken;
9 en toch heeft hij werkelijk tot mij gezegd: „Mijn onverdiende goedheid is voldoende voor u, want [mijn] kracht wordt in zwakheid tot volmaaktheid gebracht.” Zeer gaarne zal ik daarom veeleer ten aanzien van mijn zwakheden roemen, opdat de kracht van de Christus gelijk een tent over mij moge blijven.
10 Daarom heb ik behagen in zwakheden, in beledigingen, in noden, in vervolgingen en moeilijkheden, om Christus’ wil. Want wanneer ik zwak ben, dan ben ik krachtig.
11 Ik ben onredelijk geworden. GIJ hebt mij ertoe gedwongen, want eigenlijk had ik door U aanbevolen moeten worden. Want in niets ben ik ook maar inferieur gebleken aan [UW] superfijne apostelen, ook al ben ik niets.
12 Waarlijk, de tekenen van een apostel werden onder U verricht door alle volharding en door tekenen en wonderen en krachtige werken.
13 Want in welk opzicht zijt GIJ minder dan de overige gemeenten geworden, behalve dat ikzelf U niet tot last ben geworden? Weest zo goed mij dit onrecht te vergeven.
14 Ziet! Dit is de derde keer dat ik gereed ben naar U toe te komen, en toch zal ik geen last worden. Want ik zoek niet UW bezittingen, maar U; want de kinderen behoren niet voor [hun] ouders te sparen, maar de ouders voor [hun] kinderen.
15 Wat mij betreft, ik zal heel graag de kosten dragen en volledig ten koste worden gelegd voor UW zielen. Als ik U des te overvloediger liefheb, moet ik dan des te minder bemind worden?
16 Maar hoe het ook zij, ik ben U niet tot last geweest. Niettemin zegt GIJ dat ik „sluw” was en U „door slinksheid” heb gevangen.
17 Ik heb mij toch niet door bemiddeling van iemand van hen die ik tot U heb gezonden, ten koste van U bevoordeeld?
18 Ik heb Ti̱tus aangespoord en ik heb de broeder met hem gezonden. Ti̱tus heeft zich toch geenszins ten koste van U bevoordeeld? Hebben wij niet in dezelfde geest gewandeld, in dezelfde voetstappen?
19 Hebt GIJ al die tijd gedacht dat wij ons voor U verdedigd hebben? Wij spreken voor het aangezicht van God [en] in verband met Christus. Maar, geliefden, alle dingen zijn tot UW opbouw.
20 Want ik ben bevreesd dat ik U, wanneer ik gekomen zal zijn, op de een of andere wijze niet zo zal aantreffen als ik het wel zou wensen en dat ik voor U niet zo zal blijken te zijn als GIJ het wel zoudt wensen, maar dat er in plaats daarvan op de een of andere wijze twist zal zijn, jaloezie, gevallen van toorn, ruzies, achterklap, influisteringen, gevallen van opgeblazenheid, wanordelijkheden.
21 Misschien zal mijn God, als ik weer kom, mij wel in UW midden vernederen en zal ik moeten treuren over velen van hen die vroeger gezondigd hebben maar geen berouw hebben gehad over de onreinheid en hoererij en losbandigheid welke zij beoefend hebben.
2 Korinthiërs 13
13 Dit is de derde keer dat ik naar U toe kom. „Uit de mond van twee getuigen of van drie moet elke zaak bevestigd worden.”
2 Ik heb al eerder gezegd en — als was ik de tweede keer tegenwoordig en thans toch afwezig — zeg vooruit tot hen die vroeger gezondigd hebben en tot alle overigen, dat ik als ik ooit weer kom, niet zal sparen,
3 want GIJ zoekt een bewijs dat Christus in mij spreekt, [Christus,] die jegens U niet zwak is, maar onder U krachtig is.
4 Het is inderdaad waar dat hij ten gevolge van zwakheid aan een paal werd gehangen, maar hij leeft ten gevolge van Gods kracht. Weliswaar zijn ook wij zwak met hem, maar wij zullen te zamen met hem leven ten gevolge van Gods kracht jegens U.
5 Blijft beproeven of GIJ in het geloof zijt, blijft bewijzen dat GIJ goedgekeurd zijt. Of erkent GIJ niet dat Jezus Christus in eendracht met U is? Tenzij GIJ afgekeurd zijt.
6 Ik hoop waarlijk dat GIJ te weten zult komen dat wij niet afgekeurd zijn.
7 Nu bidden wij tot God dat GIJ niets verkeerds moogt doen, niet opdat wijzelf goedgekeurd mogen schijnen, maar opdat GIJ moogt doen wat voortreffelijk is, ook al moge het schijnen dat wijzelf afgekeurd zijn.
8 Want wij kunnen niets tegen de waarheid doen, maar alleen vóór de waarheid.
9 Wij verheugen ons stellig wanneer wij zwak zijn, maar GIJ krachtig zijt; en hiervoor bidden wij, dat GIJ weer terechtgebracht wordt.
10 Daarom schrijf ik deze dingen terwijl ik afwezig ben, opdat ik, wanneer ik tegenwoordig ben, niet met gestrengheid hoef op te treden overeenkomstig de autoriteit die de Heer mij heeft gegeven om op te bouwen en niet om af te breken.
11 Ten slotte, broeders, gaat voort U te verheugen, weer terechtgebracht te worden, vertroost te worden, gelijk te denken, vreedzaam te leven; en de God van liefde en van vrede zal met U zijn.
12 Groet elkaar met een heilige kus.
13 Alle heiligen zenden U hun groeten.
14 De onverdiende goedheid van de Heer Jezus Christus en de liefde van God en het deelhebben aan de heilige geest zij met U allen.
galaten 1
1 Pa̱u̱lus, een apostel, noch vanwege mensen noch door bemiddeling van een mens, maar door bemiddeling van Jezus Christus en God, de Vader, die hem uit de doden heeft opgewekt,
2 en alle broeders die bij mij zijn, aan de gemeenten van Gala̱tië:
3 Mogen onverdiende goedheid en vrede U ten deel vallen van God, onze Vader, en [de] Heer Jezus Christus.
4 Hij heeft zichzelf voor onze zonden gegeven om ons te bevrijden van het tegenwoordige goddeloze samenstel van dingen, volgens de wil van onze God en Vader,
5 aan wie de heerlijkheid zij in alle eeuwigheid. Amen.
6 Het verwondert mij dat GIJ U zo vlug laat afbrengen van Degene die U met Christus’ onverdiende goedheid heeft geroepen en U tot een ander soort van goed nieuws keert.
7 Maar het is geen ander; alleen zijn er zekere mensen die onrust onder U stoken en het goede nieuws over de Christus willen verdraaien.
8 Maar ook al zouden wij of een engel uit de hemel U iets als goed nieuws bekendmaken buiten hetgeen wij U als goed nieuws hebben bekendgemaakt, hij zij vervloekt.
9 Zoals wij in het bovenstaande hebben gezegd, zeg ik ook nu weer: Wie het ook is die U iets als goed nieuws bekendmaakt buiten hetgeen GIJ hebt aanvaard, hij zij vervloekt.
10 Tracht ik nu eigenlijk mensen te overreden of God? Of zoek ik mensen te behagen? Indien ik nog mensen behaagde, zou ik geen slaaf van Christus zijn.
11 Want ik laat U weten, broeders, dat het goede nieuws dat door mij als goed nieuws werd bekendgemaakt, niet iets menselijks is,
12 want ik heb het niet van een mens ontvangen en ook werd [het] mij niet geleerd dan door middel van een openbaring door Jezus Christus.
13 GIJ hebt natuurlijk gehoord van mijn vroegere levenswandel in het judaïsme, dat ik de gemeente van God tot het uiterste bleef vervolgen en verwoesten,
14 en ik maakte grotere vorderingen in het judaïsme dan velen van mijn leeftijd in mijn ras, daar ik veel ijveriger was voor de overleveringen van mijn vaderen.
15 Maar toen het God, die mij van de schoot van mijn moeder af heeft afgezonderd en [mij] door zijn onverdiende goedheid heeft geroepen, goeddacht
16 zijn Zoon in verband met mij te openbaren, opdat ik het goede nieuws over hem aan de natiën zou bekendmaken, ben ik niet terstond te rade gegaan bij vlees en bloed.
17 Ook ben ik niet opgegaan naar Jeru̱zalem, naar hen die vóór mij apostelen waren, maar ik ben naar Ara̱bië vertrokken en weer naar Dama̱skus teruggekeerd.
18 Vervolgens ben ik drie jaar later naar Jeru̱zalem opgegaan om Ce̱fas te bezoeken, en ik ben vijftien dagen bij hem gebleven.
19 Maar ik heb niemand anders van de apostelen gezien, alleen Jako̱bus, de broer van de Heer.
20 Aangaande de dingen nu die ik U schrijf, ziet! voor het aangezicht van God, ik lieg niet.
21 Daarna ben ik naar de streken van Sy̱rië en van Cili̱cië gegaan.
22 Maar ik was aan de gemeenten van Jude̱a, die in eendracht met Christus waren, van aangezicht onbekend;
23 zij hadden alleen horen [zeggen]: „Hij die ons vroeger vervolgde, verkondigt nu het goede nieuws over het geloof dat hij vroeger verwoestte.”
24 Derhalve gingen zij wegens mij God verheerlijken.
galaten 2
2 Vervolgens ben ik na verloop van veertien jaar weer naar Jeru̱zalem opgegaan met Ba̱rnabas, terwijl ik ook Ti̱tus meenam.
2 Maar ik ging op grond van een openbaring. En ik legde hun het goede nieuws voor dat ik onder de natiën predik, echter in besloten kring aan hen die mannen van aanzien waren, uit vrees dat ik op een of andere wijze tevergeefs liep of gelopen had.
3 Niettemin werd zelfs Ti̱tus, die bij mij was, niet gedwongen zich te laten besnijden, ofschoon hij een Griek was.
4 Maar vanwege de heimelijk binnengebrachte valse broeders, die waren binnengeslopen om onze vrijheid die wij in eendracht met Christus Jezus hebben te bespieden, ten einde ons volledig in slavernij te brengen —
5 voor dezen zijn wij zelfs nog geen uur in onderdanigheid geweken, opdat de waarheid van het goede nieuws bij U zou blijven.
6 Maar wat hen betreft die iets schenen te zijn — wat voor mensen zij vroeger geweest zijn, maakt voor mij geen verschil — God gaat niet op de uiterlijke verschijning van een mens af — die mannen van aanzien hebben mij in feite niets nieuws meegedeeld.
7 Maar integendeel, toen zij zagen dat aan mij het goede nieuws voor de onbesnedenen was toevertrouwd, zoals Pe̱trus [het had] voor de besnedenen —
8 want Hij die aan Pe̱trus de kracht heeft gegeven welke nodig is voor een apostelschap onder de besnedenen, heeft ook aan mij kracht geschonken voor hen die uit de natiën zijn —
9 ja, toen zij de onverdiende goedheid die mij was gegeven, leerden kennen, reikten Jako̱bus en Ce̱fas en Joha̱nnes, degenen die pilaren schenen te zijn, mij en Ba̱rnabas de rechterhand van gezamenlijke deelneming, opdat wij naar de natiën zouden gaan, maar zij naar de besnedenen.
10 Alleen moesten wij de armen blijven gedenken. Ik heb er dan ook ernstig naar gestreefd juist dat te doen.
11 Toen Ce̱fas echter te Antiochi̱ë kwam, weerstond ik hem van aangezicht tot aangezicht omdat hij te laken was.
12 Want voordat er zekere mensen van Jako̱bus waren gekomen, at hij altijd met mensen uit de natiën, maar toen die waren aangekomen, ging hij zich terugtrekken en afzonderen, uit vrees voor hen die tot de klasse der besnedenen behoorden.
13 Ook de overige joden sloten zich bij hem aan in het aannemen van deze schijn, zodat zelfs Ba̱rnabas werd meegesleept in hun schijn.
14 Maar toen ik zag dat zij niet recht wandelden overeenkomstig de waarheid van het goede nieuws, zei ik tot Ce̱fas, waar allen bij waren: „Indien gij, ofschoon gij een jood zijt, leeft zoals de natiën en niet zoals de joden, hoe komt het dan dat gij mensen uit de natiën dwingt om overeenkomstig joods gebruik te leven?”
15 Wij die van nature joden zijn en geen zondaars uit de natiën,
16 en die weten dat een mens niet ten gevolge van werken der wet rechtvaardig verklaard wordt, maar alleen door middel van geloof jegens Christus Jezus, ook wij hebben ons geloof in Christus Jezus gesteld, opdat wij ten gevolge van geloof jegens Christus rechtvaardig verklaard mogen worden en niet ten gevolge van werken der wet, want ten gevolge van werken der wet zal geen vlees rechtvaardig verklaard worden.
17 Indien wij nu, terwijl wij trachten door bemiddeling van Christus rechtvaardig verklaard te worden, ook zelf zondaars zijn gebleken, is Christus dan in werkelijkheid een dienaar van de zonde? Dat geschiede nooit!
18 Want indien ik dezelfde dingen die ik eens heb afgebroken, weer ga opbouwen, bewijs ik dat ikzelf een overtreder ben.
19 Wat mij betreft, ik ben door middel van de wet gestorven ten aanzien van de wet, opdat ik levend zou worden ten aanzien van God.
20 Ik ben met Christus aan de paal gehangen. Ik ben het niet langer die leeft, maar Christus leeft in eendracht met mij. Ja, het leven dat ik thans leef in het vlees, leef ik door het geloof jegens de Zoon van God, die mij heeft liefgehad en zichzelf voor mij heeft overgegeven.
21 Ik schuif de onverdiende goedheid van God niet terzijde, want indien rechtvaardigheid door middel van de wet is, dan is Christus in werkelijkheid voor niets gestorven.
galaten 3
3 O onverstandige Galaten, wie heeft U onder kwade invloed gebracht, U voor wier ogen Jezus Christus openlijk als aan een paal gehangen werd afgeschilderd?
2 Ik wil alleen het volgende van U vernemen: Hebt GIJ de geest ontvangen ten gevolge van werken der wet of ten gevolge van een horen door geloof?
3 Zijt GIJ zo onverstandig? Na begonnen te zijn in de geest, wordt GIJ nu voltooid in het vlees?
4 Hebt GIJ voor niets zoveel lijden ondergaan? Indien het werkelijk voor niets is geweest.
5 Hij daarom die U de geest verschaft en krachtige werken onder U verricht, doet hij dit ten gevolge van werken der wet of ten gevolge van een horen door geloof?
6 Evenals A̱braham ’geloof in Jehovah stelde, en het werd hem als rechtvaardigheid toegerekend’.
7 Stellig weet GIJ dat zij die aan geloof vasthouden, zonen van A̱braham zijn.
8 De Schrift nu, tevoren ziende dat God mensen uit de natiën rechtvaardig zou verklaren ten gevolge van geloof, heeft het goede nieuws vooraf aan A̱braham bekendgemaakt, namelijk: „Door bemiddeling van u zullen alle natiën gezegend worden.”
9 Dientengevolge worden zij die aan geloof vasthouden, met de gelovige A̱braham gezegend.
10 Want allen die zich op werken der wet verlaten, zijn onder een vloek; er staat namelijk geschreven: „Vervloekt is een ieder die niet blijft in alle dingen die in de boekrol der Wet geschreven staan om ze te volbrengen.”
11 Bovendien is het duidelijk dat door de wet niemand rechtvaardig verklaard wordt bij God, want „de rechtvaardige zal wegens geloof leven”.
12 De Wet nu hangt niet aan geloof, maar „hij die ze doet, zal erdoor leven”.
13 Christus heeft ons losgekocht van de vloek der Wet door voor ons in de plaats een vloek te worden, want er staat geschreven: „Vervloekt is een ieder die aan een paal is gehangen.”
14 Het doel was dat de zegen van A̱braham door bemiddeling van Jezus Christus aan de natiën ten deel zou vallen, opdat wij door middel van ons geloof de beloofde geest zouden ontvangen.
15 Broeders, ik spreek met een menselijke illustratie: Niemand stelt een bekrachtigd verbond, ook al is het van een mens, terzijde of hecht er bijvoegsels aan vast.
16 De beloften nu werden tot A̱braham en tot zijn zaad gesproken. Er staat niet: „En aan zaden”, zoals in het geval van vele daarvan, maar zoals in het geval van één: „En aan uw zaad”, dat is Christus.
17 Bovendien zeg ik dit: Wat het tevoren door God bekrachtigde verbond betreft, de Wet die vierhonderd dertig jaar later is ontstaan, maakt het niet krachteloos, om aldus de belofte teniet te doen.
18 Want indien de erfenis ten gevolge van de wet komt, dan komt ze niet langer ten gevolge van de belofte, terwijl God ze toch door middel van een belofte goedgunstig aan A̱braham heeft gegeven.
19 Waartoe dient dan de Wet? Ze werd toegevoegd om overtredingen openbaar te maken, totdat het zaad gekomen zou zijn aan wie de belofte was gedaan, en ze werd door bemiddeling van engelen door de hand van een middelaar overgebracht.
20 Nu is er geen middelaar waar het slechts één persoon betreft, maar God is slechts één.
21 Is de Wet daarom tegen de beloften van God? Dat geschiede nooit! Want indien er een wet was gegeven die leven kon geven, dan zou rechtvaardigheid inderdaad door middel van [de] wet zijn gekomen.
22 Maar de Schrift heeft alle dingen te zamen aan de hoede van de zonde overgeleverd, opdat de belofte die voortvloeit uit geloof ten aanzien van Jezus Christus, aan hen gegeven zou worden die geloof oefenen.
23 Voordat het geloof echter was gekomen, werden wij bewaakt onder de wet, daar wij te zamen in verzekerde bewaring waren gesteld, in afwachting van het geloof dat stellig geopenbaard zou worden.
24 Dientengevolge is de Wet onze leermeester geworden die tot Christus leidt, opdat wij ten gevolge van geloof rechtvaardig verklaard zouden worden.
25 Maar nu het geloof gekomen is, staan wij niet meer onder een leermeester.
26 In werkelijkheid zijt GIJ allen zonen van God door middel van UW geloof in Christus Jezus.
27 Want GIJ allen die in Christus werdt gedoopt, hebt Christus aangedaan.
28 Er is noch jood noch Griek, er is noch slaaf noch vrije, er is noch man noch vrouw, want GIJ zijt allen één [persoon] in eendracht met Christus Jezus.
29 Bovendien, wanneer GIJ Christus toebehoort, zijt GIJ werkelijk A̱brahams zaad, erfgenamen met betrekking tot een belofte.
galaten 4
4 Nu zeg ik dat zolang de erfgenaam een klein kind is, hij in het geheel niet van een slaaf verschilt, ook al is hij heer van alle dingen,
2 maar hij staat tot op de dag die tevoren door zijn vader bepaald is, onder mensen die met het toezicht belast zijn en onder beheerders.
3 Zo bleven ook wij, toen wij kleine kinderen waren, als slaven onderworpen aan de elementaire dingen die tot de wereld behoren.
4 Maar toen de volledige tijdgrens was gekomen, zond God zijn Zoon uit, die uit een vrouw werd [geboren] en die onder de wet kwam te staan
5 om hen die onder de wet stonden, los te kopen, opdat wij op onze beurt de aanneming als zonen zouden ontvangen.
6 Omdat GIJ nu zonen zijt, heeft God de geest van zijn Zoon in ons hart gezonden, die uitroept: „Abba, Vader!”
7 Gij zijt dus geen slaaf meer, maar een zoon; en indien een zoon, dan ook een erfgenaam, dank zij God.
8 Destijds echter, toen GIJ God niet kende, hebt GIJ hen die van nature geen goden zijn, als slaven gediend.
9 Maar nu GIJ God hebt leren kennen, of liever gezegd, nu GIJ door God gekend zijt, hoe komt het dan dat GIJ weer terugkeert tot de zwakke en armzalige elementaire dingen en die opnieuw als slaven wilt dienen?
10 GIJ onderhoudt nauwgezet dagen en maanden en vaste tijden en jaren.
11 Ik vrees voor U dat ik op een of andere wijze voor niets met betrekking tot U heb gezwoegd.
12 Broeders, ik smeek U: Wordt zoals ik, want ook ik was eens zoals GIJ. GIJ hebt mij geen onrecht gedaan.
13 Maar GIJ weet dat ik de eerste keer ten gevolge van een ziekte van mijn vlees het goede nieuws aan U heb bekendgemaakt.
14 En wat voor U een beproeving was in mijn vlees, hebt GIJ niet met verachting behandeld, noch hebt GIJ er uit afkeer tegen gespuwd, maar GIJ hebt mij ontvangen als een engel van God, als Christus Jezus.
15 Waar is dan dat geluk, hetwelk GIJ hadt? Want ik leg dit getuigenis over U af, dat GIJ, indien het mogelijk was geweest, UW ogen uitgedrukt en ze aan mij gegeven zoudt hebben.
16 Ben ik nu dan UW vijand geworden omdat ik U de waarheid zeg?
17 Zij zoeken U ijverig, niet op een voortreffelijke wijze, maar zij willen U [van mij] afsluiten, opdat GIJ hén ijverig zoudt zoeken.
18 Het is echter voortreffelijk wanneer GIJ te allen tijde ijverig gezocht wordt in een voortreffelijke zaak, en niet alleen wanneer ik bij U tegenwoordig ben,
19 mijn kindertjes, om wie ik weer in barensweeën ben totdat Christus in U gevormd is.
20 Maar ik zou op het ogenblik wel bij U tegenwoordig willen zijn en op een andere wijze willen spreken, want ik sta perplex over U.
21 Zegt mij, GIJ die onder de wet wilt staan: Hoort GIJ de Wet niet?
22 Er staat bijvoorbeeld geschreven dat A̱braham twee zonen kreeg, één bij de dienstmaagd en één bij de vrije vrouw;
23 maar die bij de dienstmaagd werd in werkelijkheid naar de wijze van het vlees geboren, de andere bij de vrije vrouw uit kracht van een belofte.
24 Deze dingen vormen een symbolisch drama, want deze [vrouwen] betekenen twee verbonden: het ene, afkomstig van de berg Si̱naï, brengt kinderen ter slavernij voort, en dat is Ha̱gar.
25 Deze Ha̱gar nu betekent Si̱naï, een berg in Ara̱bië, en zij komt overeen met het tegenwoordige Jeru̱zalem, want zij is met haar kinderen in slavernij.
26 Maar het Jeru̱zalem dat boven is, is vrij, en dat is onze moeder.
27 Want er staat geschreven: „Wees vrolijk, gij onvruchtbare vrouw, die niet baart; breek uit en roep luid, gij vrouw die geen barensweeën hebt, want de kinderen van de eenzame vrouw zijn talrijker dan [die] van haar die de man heeft.”
28 Wij nu, broeders, zijn kinderen die tot de belofte behoren, evenals I̱saäk.
29 Maar evenals destijds degene die naar de wijze van het vlees geboren was, hem ging vervolgen die naar de wijze van de geest geboren was, zo ook nu.
30 Maar wat zegt de Schrift? „Verjaag de dienstmaagd en haar zoon, want de zoon van de dienstmaagd zal geenszins erfgenaam zijn met de zoon van de vrije vrouw.”
31 Daarom zijn wij, broeders, geen kinderen van een dienstmaagd, maar van de vrije vrouw.
galaten 5
5 Voor zulk een vrijheid heeft Christus ons vrijgemaakt. Staat daarom vast en laat U niet opnieuw een slavenjuk opleggen.
2 Ziet! Ik, Pa̱u̱lus, zeg U dat indien GIJ U laat besnijden, Christus van geen nut voor U zal zijn.
3 Bovendien leg ik nogmaals getuigenis af aan ieder mens die zich laat besnijden, dat hij verplicht is de gehele Wet na te komen.
4 GIJ zijt gescheiden van Christus, wie GIJ ook zijt die tracht door middel van de wet rechtvaardig verklaard te worden; GIJ zijt van zijn onverdiende goedheid afgevallen.
5 Wat ons betreft, wij verwachten vurig door geest de rechtvaardigheid ten gevolge van geloof, waarop wij hopen.
6 Want met betrekking tot Christus Jezus heeft noch besnijdenis noch onbesnedenheid enige waarde, maar geloof dat werkzaam is door middel van liefde.
7 GIJ liept goed. Wie heeft U verhinderd de waarheid te blijven gehoorzamen?
8 Dit soort van overreding is niet afkomstig van Degene die U roept.
9 Een weinig zuurdeeg doet de gehele massa gisten.
10 Ik heb aangaande U, die in eendracht met [de] Heer zijt, het vaste vertrouwen dat GIJ niet anders zult gaan denken; maar degene die onrust onder U stookt, zal [zijn] oordeel dragen, ongeacht wie hij is.
11 Wat mij betreft, broeders, indien ik nog de besnijdenis predik, waarom word ik dan nog vervolgd? Dan is inderdaad het struikelblok van de martelpaal tenietgedaan.
12 Ik wenste dat de mannen die U trachten omver te werpen, zich ook maar lieten ontmannen.
13 GIJ werdt natuurlijk tot vrijheid geroepen, broeders; gebruikt deze vrijheid alleen niet als een aanleiding voor het vlees, maar dient elkaar als slaven door middel van de liefde.
14 Want de gehele Wet wordt in één gezegde vervuld, namelijk: „Gij moet uw naaste liefhebben als uzelf.”
15 Maar als GIJ elkaar blijft bijten en verslinden, past er dan voor op dat GIJ niet door elkaar wordt verdelgd.
16 Maar ik zeg: Blijft door geest wandelen en GIJ zult in het geheel geen vleselijke begeerte volvoeren.
17 Want het vlees gaat, wat zijn begeerte betreft, in tegen de geest, en de geest tegen het vlees; want deze staan vijandig tegenover elkaar, zodat GIJ juist de dingen die GIJ zoudt willen doen, niet doet.
18 Indien GIJ bovendien door geest wordt geleid, zijt GIJ niet onder de wet.
19 De werken van het vlees nu zijn openbaar, en die zijn: hoererij, onreinheid, een losbandig gedrag,
20 afgoderij, beoefening van spiritisme, vijandschappen, twist, jaloezie, vlagen van toorn, ruzies, verdeeldheid, sekten,
21 uitingen van afgunst, drinkgelagen, brasserijen en dergelijke. Aangaande deze dingen waarschuw ik U van tevoren, zoals ik U reeds van tevoren gewaarschuwd heb, dat wie zulke dingen beoefenen, Gods koninkrijk niet zullen beërven.
22 De vrucht van de geest daarentegen is liefde, vreugde, vrede, lankmoedigheid, vriendelijkheid, goedheid, geloof,
23 zachtaardigheid, zelfbeheersing. Tegen zulke dingen is geen wet.
24 Bovendien hebben zij die Christus Jezus toebehoren, het vlees met zijn hartstochten en begeerten aan de paal gehangen.
25 Indien wij door geest leven, laten wij dan ook door geest ordelijk blijven wandelen.
26 Laten wij niet egotistisch worden, doordat wij onderlinge wedijver aanwakkeren en elkaar benijden.
galaten 6
6 Broeders, zelfs al doet iemand een misstap voordat hij zich ervan bewust is, tracht GIJ, die geestelijke hoedanigheden hebt, zo iemand in een geest van zachtaardigheid weer terecht te brengen, terwijl gij uzelf in het oog houdt, opdat ook gij niet verzocht wordt.
2 Blijft elkaars lasten dragen en vervult aldus de wet van de Christus.
3 Want indien iemand denkt dat hij iets is, terwijl hij niets is, dan bedriegt hij zijn eigen geest.
4 Maar laat een ieder zich ervan vergewissen wat zijn eigen werk is, en dan zal hij alleen met betrekking tot zichzelf, en niet in vergelijking met de andere persoon, reden tot opgetogenheid hebben.
5 Want een ieder zal zijn eigen vracht dragen.
6 Bovendien moet een ieder die mondeling in het woord wordt onderwezen, degene die dat mondelinge onderricht geeft, in alle goede dingen laten delen.
7 Wordt niet misleid: God laat niet met zich spotten. Want wat een mens zaait, dat zal hij ook oogsten;
8 want wie met het oog op zijn vlees zaait, zal uit zijn vlees verderf oogsten, maar wie met het oog op de geest zaait, zal uit de geest eeuwig leven oogsten.
9 Laten wij het derhalve niet opgeven te doen wat voortreffelijk is, want te zijner tijd zullen wij oogsten indien wij het niet moe worden.
10 Laten wij daarom dus, zolang de tijd voor ons er nog gunstig voor is, het goede doen jegens allen, maar vooral jegens hen die aan [ons] verwant zijn in het geloof.
11 Ziet met wat een grote letters ik U met mijn eigen hand heb geschreven.
12 Allen die zich een innemend voorkomen willen geven in het vlees, trachten U ertoe te dwingen U te laten besnijden, alleen om niet ter wille van de martelpaal van de Christus, Jezus, vervolgd te worden.
13 Want zij die zich laten besnijden, onderhouden zelf de Wet niet eens, maar zij willen dat GIJ U laat besnijden om in UW vlees reden tot roemen te hebben.
14 Moge het nooit gebeuren dat ik zou roemen, behalve in de martelpaal van onze Heer Jezus Christus, door bemiddeling van wie de wereld voor mij aan een paal is gehangen en ik voor de wereld.
15 Want noch besnijdenis noch onbesnedenheid is iets, maar een nieuwe schepping [is iets].
16 En allen die volgens deze gedragsregel ordelijk zullen wandelen, op hen zij vrede en barmhartigheid, ja, op het I̱sraël Gods.
17 Laat voortaan niemand mij meer lastig vallen, want ik draag op mijn lichaam de brandmerken [van een slaaf] van Jezus.
18 De onverdiende goedheid van onze Heer Jezus Christus [zij] met de geest die GIJ [aan de dag legt], broeders. Amen.
Efeziërs 1
1 Pa̱u̱lus, door Gods wil een apostel van Christus Jezus, aan de heiligen die [te E̱feze] zijn en [de] getrouwen in eendracht met Christus Jezus:
2 Mogen onverdiende goedheid en vrede U ten deel vallen van God, onze Vader, en [de] Heer Jezus Christus.
3 Gezegend zij de God en Vader van onze Heer Jezus Christus, want hij heeft ons gezegend met elke geestelijke zegen in de hemelse gewesten in eendracht met Christus,
4 evenals hij ons in eendracht met hem vóór de grondlegging der wereld heeft uitgekozen, opdat wij heilig en zonder smet voor hem zouden zijn in liefde.
5 Want hij heeft ons door tussenkomst van Jezus Christus voorbestemd als zijn zonen te worden aangenomen, overeenkomstig het welbehagen van zijn wil,
6 tot lof van zijn glorierijke onverdiende goedheid, die hij ons door bemiddeling van [zijn] geliefde goedgunstig heeft geschonken.
7 Door bemiddeling van hem hebben wij de verlossing door losprijs door middel van diens bloed, ja, de vergeving van [onze] overtredingen, overeenkomstig de rijkdom van zijn onverdiende goedheid.
8 Deze heeft hij overvloedig jegens ons doen zijn in alle wijsheid en gezond verstand,
9 doordat hij ons het heilige geheim van zijn wil heeft bekendgemaakt. Het is overeenkomstig zijn welbehagen, dat hij bij zichzelf had voorgenomen,
10 aan de volledige grens van de bestemde tijden een bestuur te hebben, om namelijk alle dingen weer bijeen te vergaderen in de Christus, de dingen in de hemelen en de dingen op de aarde. [Ja,] in hem,
11 in eendracht met wie wij ook tot erfgenamen werden aangesteld, doordat wij werden voorbestemd overeenkomstig het voornemen van hem die alle dingen werkzaam doet zijn naar het raadsbesluit van zijn wil,
12 opdat wij tot lof van zijn heerlijkheid zouden dienen, wij die de eersten zijn geweest die op de Christus hebben gehoopt.
13 Maar ook GIJ hebt op hem gehoopt nadat GIJ het woord der waarheid, het goede nieuws over UW redding, hadt gehoord. Door bemiddeling van hem werdt ook GIJ, nadat GIJ hadt geloofd, met de beloofde heilige geest verzegeld,
14 die een van tevoren gegeven onderpand van onze erfenis is, met het oog op de verlossing door losprijs van [Gods] eigen bezit, tot lof van zijn heerlijkheid.
15 Dat is de reden waarom ook ik, aangezien ik heb gehoord van het geloof dat GIJ in de Heer Jezus en jegens alle heiligen hebt,
16 niet ophoud voor U te danken. Ik blijf U in mijn gebeden gedenken,
17 opdat de God van onze Heer Jezus Christus, de Vader der heerlijkheid, U een geest van wijsheid en van openbaring in de nauwkeurige kennis van hem moge geven,
18 zodat GIJ, doordat de ogen van UW hart verlicht zijn, moogt weten wat de hoop is waartoe hij U heeft geroepen, wat de glorierijke rijkdom is die hij als een erfenis voor de heiligen bewaart,
19 en wat de allesovertreffende grootheid van zijn kracht is jegens ons gelovigen. Het is overeenkomstig de werking van de macht van zijn sterkte,
20 die hij werkzaam heeft doen zijn in het geval van de Christus, toen hij hem uit de doden opwekte en hem aan zijn rechterhand in de hemelse gewesten deed zitten,
21 hoog boven elke regering en autoriteit en kracht en heerschappij en elke naam die genoemd wordt, niet alleen in dit samenstel van dingen, maar ook in het toekomende.
22 Ook heeft hij alle dingen onder zijn voeten onderworpen en heeft hem hoofd over alle dingen gemaakt met betrekking tot de gemeente,
23 welke zijn lichaam is, de volheid van hem die alles in allen vervult.
Efeziërs 2
2 Bovendien [heeft God] Ú [levend gemaakt], ofschoon GIJ dood waart in UW overtredingen en zonden,
2 waarin GIJ eens hebt gewandeld overeenkomstig het samenstel van dingen van deze wereld, overeenkomstig de heerser van de autoriteit der lucht, de geest die thans werkzaam is in de zonen der ongehoorzaamheid.
3 Ja, onder hen hebben wij allen ons eens overeenkomstig de begeerten van ons vlees gedragen, doordat wij de dingen deden die het vlees en de gedachten wilden, en wij waren van nature kinderen der gramschap, evenals de overigen.
4 Maar God, die rijk is aan barmhartigheid, heeft ons wegens zijn grote liefde waarmee hij ons heeft liefgehad,
5 te zamen met de Christus levend gemaakt, zelfs toen wij dood waren in overtredingen — door onverdiende goedheid zijt GIJ gered —
6 en hij heeft ons mede opgewekt en ons mede plaats doen nemen in de hemelse gewesten in eendracht met Christus Jezus,
7 opdat in de komende samenstelsels van dingen de allesovertreffende rijkdom van zijn onverdiende goedheid getoond zou worden in zijn goedgunstigheid jegens ons in eendracht met Christus Jezus.
8 Ja, door deze onverdiende goedheid zijt GIJ door middel van geloof gered; en dit hebt GIJ niet aan UZELF te danken, het is Gods gave.
9 Neen, het is niet aan werken te danken, opdat niemand reden tot roemen zou hebben.
10 Want wij zijn een product van zijn werk en werden in eendracht met Christus Jezus geschapen voor goede werken, die God tevoren heeft bereid opdat wij erin zouden wandelen.
11 Blijft er daarom aan denken dat GIJ vroeger met betrekking tot het vlees mensen uit de natiën geweest zijt; GIJ werdt „onbesneden” genoemd door dat wat „besnijdenis” wordt genoemd, welke met de hand in het vlees wordt aangebracht —
12 dat GIJ in die tijd zonder Christus waart, vervreemd van de staat I̱sraël en vreemden met betrekking tot de verbonden der belofte, en GIJ hadt geen hoop en waart zonder God in de wereld.
13 Maar nu zijt GIJ die eens veraf waart, in eendracht met Christus Jezus dichtbij gekomen, door het bloed van de Christus.
14 Want hij is onze vrede, hij die de twee groepen één heeft gemaakt en de tussenmuur, die hen scheidde, heeft vernietigd.
15 Door middel van zijn vlees heeft hij de vijandschap, de uit verordeningen bestaande Wet der geboden, tenietgedaan, opdat hij de twee volken in eendracht met zichzelf tot één nieuwe mens zou kunnen scheppen en vrede zou kunnen maken,
16 en opdat hij door middel van de martelpaal beide volken in één lichaam volledig met God zou kunnen verzoenen, omdat hij door bemiddeling van zichzelf de vijandschap had gedood.
17 En hij is gekomen en heeft het goede nieuws van vrede bekendgemaakt aan U die veraf waart, en vrede aan hen die dichtbij waren,
18 want door bemiddeling van hem hebben wij, beide volken, door één geest de toegang tot de Vader.
19 GIJ zijt daarom stellig geen vreemden en inwonende vreemdelingen meer, maar medeburgers van de heiligen en leden van het huisgezin van God,
20 en GIJ zijt opgebouwd op het fundament van de apostelen en profeten, terwijl Christus Jezus zelf de fundament-hoeksteen is.
21 In eendracht met hem groeit het gehele gebouw, harmonisch samengevoegd, uit tot een heilige tempel voor Jehovah.
22 In eendracht met hem wordt ook GIJ mede opgebouwd tot een plaats waarin God door geest woont.
Efeziërs 3
3 Daarom is het dat ik, Pa̱u̱lus, de gevangene van Christus Jezus ten behoeve van U, de mensen uit de natiën —
2 indien GIJ althans hebt gehoord over het beheer van de onverdiende goedheid van God, hetwelk mij met het oog op U werd gegeven,
3 dat mij door middel van een openbaring het heilige geheim werd bekendgemaakt, zoals ik reeds eerder in het kort heb geschreven.
4 Dit in aanmerking genomen, kunt GIJ, wanneer GIJ dit leest, U een begrip vormen van het inzicht dat ik in het heilige geheim van de Christus heb.
5 In andere geslachten werd dit [geheim] niet aan de zonen der mensen bekendgemaakt zoals het nu door geest aan zijn heilige apostelen en profeten is geopenbaard,
6 namelijk dat mensen uit de natiën mede-erfgenamen zouden zijn en medeleden van het lichaam en met ons deelgenoten van de belofte in eendracht met Christus Jezus door middel van het goede nieuws.
7 Hiervan ben ik een bedienaar geworden overeenkomstig de vrije gave van de onverdiende goedheid van God, die mij werd gegeven overeenkomstig de wijze waarop zijn kracht werkzaam is.
8 Aan mij, de allerminste van alle heiligen, werd deze onverdiende goedheid gegeven, opdat ik het goede nieuws over de onpeilbare rijkdom van de Christus aan de natiën zou bekendmaken
9 en de mensen zou doen zien hoe het heilige geheim volvoerd wordt, dat sinds het onbepaalde verleden verborgen is geweest in God, die alle dingen heeft geschapen.
10 [Dit geschiedde] opdat nu aan de regeringen en de autoriteiten in de hemelse gewesten door middel van de gemeente de rijkgevarieerde wijsheid van God bekendgemaakt zou worden,
11 overeenkomstig het eeuwige voornemen dat hij heeft opgevat in verband met de Christus, Jezus onze Heer,
12 door bemiddeling van wie wij, door middel van ons geloof in hem, deze vrijmoedigheid van spreken bezitten en vol vertrouwen toegang hebben.
13 Daarom vraag ik U, de moed niet op te geven wegens deze verdrukkingen die ik ten behoeve van U doorsta, want deze betekenen heerlijkheid voor U.
14 Daarom buig ik mijn knieën voor de Vader,
15 aan wie elke familie in de hemel en op aarde haar naam te danken heeft,
16 opdat hij U overeenkomstig de rijkdom van zijn heerlijkheid moge geven dat GIJ sterk gemaakt wordt naar de mens die GIJ innerlijk zijt, met kracht door middel van zijn geest,
17 dat de Christus door middel van [UW] geloof in UW hart woont met liefde; dat GIJ geworteld moogt zijn en bevestigd op het fundament,
18 opdat GIJ volledig in staat moogt zijn met alle heiligen geestelijk te vatten wat de breedte en lengte en hoogte en diepte is,
19 en de liefde van de Christus te kennen, welke de kennis te boven gaat, opdat GIJ vervuld moogt worden met alle volheid die God geeft.
20 Aan degene nu die overeenkomstig zijn kracht die in ons werkzaam is, overvloedig veel meer kan doen dan alles wat wij vragen of waarvan wij ons een denkbeeld kunnen vormen,
21 aan hem zij de heerlijkheid door middel van de gemeente en door bemiddeling van Christus Jezus tot in alle geslachten, van eeuwigheid tot eeuwigheid. Amen.
Efeziërs 4
4 Daarom verzoek ik, de gevangene in [de] Heer, U dringend zo te wandelen dat GIJ U de roeping waarmee GIJ werdt geroepen, waardig toont,
2 met volledige ootmoedigheid des geestes en zachtaardigheid, met lankmoedigheid, elkaar in liefde verdragend,
3 er ernstig naar strevend de eenheid des geestes te bewaren in de verenigende band van vrede.
4 Eén lichaam is er en één geest, zoals GIJ ook werdt geroepen in de ene hoop waartoe GIJ werdt geroepen;
5 één Heer, één geloof, één doop;
6 één God en Vader van allen, die boven allen en door allen en in allen is.
7 Aan een ieder van ons nu werd onverdiende goedheid gegeven naar de wijze waarop de Christus de vrije gave heeft toegemeten.
8 Daarom zegt hij: „Toen hij naar boven opsteeg, heeft hij gevangenen meegevoerd; hij heeft gaven [in] mensen gegeven.”
9 Wat betekent de uitdrukking dat ’hij opsteeg’ nu anders dan dat hij ook naar de lagere gewesten, dat wil zeggen de aarde, is neergedaald?
10 Hij die is neergedaald, is dezelfde die ook tot hoog boven alle hemelen is opgestegen, om volheid aan alle dingen te geven.
11 En hij heeft sommigen gegeven als apostelen, sommigen als profeten, sommigen als evangeliepredikers, sommigen als herders en leraren,
12 met het oog op het terechtbrengen van de heiligen, voor het werk der bediening, tot opbouw van het lichaam van de Christus,
13 totdat wij allen geraken tot de eenheid in het geloof en in de nauwkeurige kennis van de Zoon van God, tot een volwassen man, tot de mate van wasdom die tot de volheid van de Christus behoort;
14 opdat wij niet langer kleine kinderen zouden zijn, heen en weer geslingerd als door golven en her- en derwaarts gevoerd door elke wind van leer door middel van de bedriegerij van mensen, door middel van listigheid in het beramen van dwaling.
15 Laten wij echter, de waarheid sprekend, door liefde opgroeien in alle dingen in hem die het hoofd is, Christus.
16 Van hem uit bevordert het gehele lichaam, doordat het harmonisch is samengevoegd en zo gemaakt dat het samenwerkt door middel van elk gewricht dat geeft wat nodig is, naar gelang elk respectief lid in de juiste mate werkzaam is, de groei van het lichaam tot opbouw van zichzelf in liefde.
17 Dit zeg ik daarom en leg daarvan getuigenis af in [de] Heer, dat GIJ niet langer moet blijven wandelen zoals ook de natiën wandelen in de vruchteloosheid van hun denken,
18 verduisterd als zij zijn in hun verstand en vervreemd van het leven dat God toebehoort, wegens de onwetendheid die in hen is, wegens de ongevoeligheid van hun hart.
19 Daar zij elk zedelijkheidsbegrip hebben verloren, hebben zij zich overgegeven aan een losbandig gedrag om hebzuchtig allerlei onreinheid te bedrijven.
20 Maar GIJ hebt de Christus zo niet leren kennen,
21 mits GIJ hem althans hebt gehoord en door bemiddeling van hem werdt onderwezen, gelijk [de] waarheid in Jezus is,
22 dat GIJ de oude persoonlijkheid, die met UW vroegere levenswandel overeenkomt en die naar haar bedrieglijke begeerten wordt verdorven, dient weg te doen,
23 maar dat GIJ nieuw gemaakt dient te worden in de kracht die UW denken aandrijft,
24 en de nieuwe persoonlijkheid dient aan te doen, die naar Gods wil werd geschapen in ware rechtvaardigheid en loyaliteit.
25 Nu GIJ daarom onwaarheid hebt weggedaan, spreekt waarheid, een ieder van U met zijn naaste, want wij zijn leden die elkaar toebehoren.
26 Weest toornig en zondigt toch niet; laat de zon niet ondergaan terwijl GIJ in een geërgerde stemming verkeert,
27 en staat ook de Duivel geen plaats toe.
28 Wie steelt, stele niet meer, maar laat hij liever hard werken, door met zijn handen goed werk te doen, opdat hij iets aan een behoeftige kan uitdelen.
29 Laat geen verdorven woord uit UW mond voortkomen, maar elk woord dat goed is tot opbouw waar het nodig is, opdat daardoor iets meegedeeld mag worden wat gunstig is voor de hoorders.
30 Bedroeft ook Gods heilige geest niet, waarmee GIJ verzegeld zijt voor een dag van verlossing door losprijs.
31 Alle kwaadaardige bitterheid en toorn en gramschap en geschreeuw en schimpend gepraat worde uit UW midden weggenomen, evenals alle slechtheid.
32 Maar wordt vriendelijk jegens elkaar, teder meedogend, elkaar vrijelijk vergevend, zoals ook God door Christus U vrijelijk vergeven heeft.
Efeziërs 5
5 Wordt daarom navolgers van God, als geliefde kinderen,
2 en blijft in liefde wandelen, zoals ook de Christus U heeft liefgehad en zich voor U heeft overgeleverd als een offergave en een slachtoffer, tot een welriekende geur voor God.
3 Laat hoererij en allerlei onreinheid of hebzucht onder U zelfs niet ter sprake komen, zoals het heiligen past;
4 ook geen schandelijk gedrag noch dwaas gepraat noch ontuchtig gescherts, dingen die niet welvoeglijk zijn, doch veeleer dankzegging.
5 Want dit weet en erkent GIJ, dat geen hoereerder of onreine of hebzuchtige — hetgeen wil zeggen een afgodendienaar [te zijn] — enig erfdeel heeft in het koninkrijk van de Christus en van God.
6 Laat niemand U met ijdele woorden bedriegen, want wegens de voornoemde dingen komt de gramschap van God over de zonen der ongehoorzaamheid.
7 Wordt daarom niet hun deelgenoten;
8 want eens waart GIJ duisternis, maar nu zijt GIJ licht in verband met [de] Heer. Blijft als kinderen van het licht wandelen,
9 want de vrucht van het licht bestaat in elke soort van goedheid en rechtvaardigheid en waarheid.
10 Blijft U ervan vergewissen wat de Heer welgevallig is,
11 en hebt niet langer met [hen] deel aan de onvruchtbare werken die tot de duisternis behoren, maar wijst [ze] veeleer zelfs terecht,
12 want de dingen die door hen in het geheim worden gedaan, zijn te schandelijk om zelfs ook maar te vertellen.
13 Alle dingen nu die worden terechtgewezen, worden door het licht openbaar gemaakt, want alles wat openbaar gemaakt wordt, is licht.
14 Daarom zegt hij: „Ontwaak, o slaper, en sta op uit de doden, en de Christus zal over u schijnen.”
15 Ziet er daarom nauwlettend op toe hoe GIJ wandelt, niet als onwijzen, maar als wijzen,
16 de gelegen tijd voor UZELF uitkopend, omdat de dagen goddeloos zijn.
17 Wordt daarom niet langer onredelijk, maar blijft inzien wat de wil van Jehovah is.
18 Bedrinkt U ook niet aan wijn, waarin losbandigheid is, maar blijft vervuld worden met geest,
19 en spreekt tot elkaar met psalmen en lofzangen voor God en geestelijke liederen, waarbij GIJ zingt en UZELF begeleidt met muziek in UW hart voor Jehovah,
20 terwijl GIJ altijd voor alle dingen onze God en Vader in de naam van onze Heer Jezus Christus dankzegt.
21 Weest aan elkaar onderworpen in de vrees van Christus.
22 Laten vrouwen onderworpen zijn aan hun man als aan de Heer,
23 want de man is het hoofd van zijn vrouw, evenals ook de Christus het hoofd van de gemeente is, hij als redder van [dit] lichaam.
24 Ja, evenals de gemeente onderworpen is aan de Christus, zo moeten ook vrouwen het zijn aan hun man, in alles.
25 Mannen, blijft UW vrouw liefhebben, evenals ook de Christus de gemeente heeft liefgehad en zich voor haar heeft overgeleverd
26 om haar te heiligen, haar reinigend met het bad des waters door middel van het woord,
27 opdat hij de gemeente in haar luister aan zich zou kunnen aanbieden, zonder vlek of rimpel of iets dergelijks, maar dat ze heilig zou zijn en zonder smet.
28 Aldus behoren mannen hun vrouw lief te hebben als hun eigen lichaam. Wie zijn vrouw liefheeft, heeft zichzelf lief,
29 want niemand heeft ooit zijn eigen vlees gehaat, maar hij voedt en koestert het, zoals ook de Christus dit doet ten aanzien van de gemeente,
30 want wij zijn leden van zijn lichaam.
31 „Daarom zal een man [zijn] vader en [zijn] moeder verlaten en hij zal zich hechten aan zijn vrouw, en de twee zullen één vlees worden.”
32 Dit heilige geheim is groot. Nu spreek ik met betrekking tot Christus en de gemeente.
33 Laat niettemin ook een ieder van U afzonderlijk zijn vrouw zo liefhebben als zichzelf; de vrouw daarentegen moet diepe achting voor haar man hebben.
Efeziërs 6
6 Kinderen, weest gehoorzaam aan UW ouders in eendracht met [de] Heer, want dit is rechtvaardig:
2 „Eer uw vader en [uw] moeder”, wat het eerste gebod met een belofte is:
3 „Opdat het u goed moge gaan en gij lange tijd op de aarde moogt blijven.”
4 En GIJ, vaders, irriteert UW kinderen niet, maar blijft hen in het strenge onderricht en de ernstige vermaning van Jehovah grootbrengen.
5 GIJ slaven, weest gehoorzaam aan hen die [UW] meesters zijn in vleselijk opzicht, met vrees en beven, in de oprechtheid van UW hart, als aan de Christus,
6 niet met ogendienst als mensenbehagers, maar als Christus’ slaven, die met geheel [hun] ziel de wil van God doen.
7 Weest slaven met goede neigingen, als voor Jehovah, en niet voor mensen,
8 want GIJ weet dat een ieder, hetzij slaaf of vrije, al het goede dat hij doet, van Jehovah zal terugontvangen.
9 En GIJ meesters, blijft dezelfde dingen jegens hen doen, en laat dreigementen achterwege, want GIJ weet dat zowel hun als UW Meester in de hemelen is, en bij hem is geen partijdigheid.
10 Ten slotte, blijft kracht verwerven in [de] Heer en in de macht van zijn sterkte.
11 Doet de volledige wapenrusting van God aan, opdat GIJ pal kunt staan tegen de kuiperijen van de Duivel;
12 want onze strijd is niet tegen bloed en vlees, maar tegen de regeringen, tegen de autoriteiten, tegen de wereldheersers van deze duisternis, tegen de goddeloze geestenkrachten in de hemelse gewesten.
13 Neemt daarom de volledige wapenrusting van God op, opdat GIJ op de boze dag weerstand kunt bieden en, na alle dingen grondig gedaan te hebben, pal kunt staan.
14 Staat daarom pal, UW lendenen omgord met waarheid, en aan hebbend het borstharnas van rechtvaardigheid,
15 en UW voeten geschoeid met de toerusting van het goede nieuws van vrede.
16 Neemt bovenal het grote schild des geloofs op, waarmee GIJ alle brandende projectielen van de goddeloze zult kunnen blussen.
17 Neemt ook de helm der redding aan en het zwaard van de geest, dat is Gods woord,
18 terwijl GIJ met elke vorm van gebed en smeking bij elke gelegenheid in geest blijft bidden. En blijft daartoe wakker met alle standvastigheid en met smeking ten behoeve van alle heiligen,
19 ook voor mij, dat mij bekwaamheid om te spreken gegeven mag worden wanneer ik mijn mond open, om met vrijmoedigheid van spreken het heilige geheim van het goede nieuws bekend te maken,
20 waarvoor ik als een gezant in ketenen optreed, opdat ik in verband daarmee vrijmoedig mag spreken zoals ik behoor te spreken.
21 Opdat GIJ echter ook van mijn aangelegenheden op de hoogte moogt zijn, hoe ik het maak, zal Ty̱chikus, een geliefde broeder en getrouwe dienaar in [de] Heer, U alles bekendmaken.
22 Juist daarom zend ik hem naar U toe, opdat GIJ de dingen aangaande ons moogt weten en opdat hij UW hart moge vertroosten.
23 Moge vrede de broeders ten deel vallen en liefde met geloof, van God de Vader en de Heer Jezus Christus.
24 Moge de onverdiende goedheid met allen zijn die onze Heer Jezus Christus in onverderfelijkheid liefhebben.
filippenzen 1
1 Pa̱u̱lus en Timo̱theüs, slaven van Christus Jezus, aan alle heiligen in eendracht met Christus Jezus die in Fili̱ppi zijn, met de opzieners en dienaren in de bediening:
2 Mogen onverdiende goedheid en vrede U ten deel vallen van God, onze Vader, en [de] Heer Jezus Christus.
3 Telkens wanneer ik aan U denk, dank ik mijn God altijd
4 in al mijn smekingen voor U allen, terwijl ik mijn smeking met vreugde opzend,
5 wegens de bijdrage die GIJ van de eerste dag af tot dit ogenblik toe aan het goede nieuws hebt geschonken.
6 Want dit vaste vertrouwen heb ik, dat hij die een goed werk in U is begonnen, het tot voltooiing zal brengen tot op de dag van Jezus Christus.
7 Het is volkomen juist dat ik dit met betrekking tot U allen denk, want ik draag U in mijn hart, daar GIJ allen met mij deelhebbers zijt aan de onverdiende goedheid, zowel in mijn [gevangenis]boeien als in het verdedigen en wettelijk bevestigen van het goede nieuws.
8 Want God is mijn getuige hoezeer ik naar U allen verlang met zulk een tedere genegenheid als Christus Jezus heeft.
9 En dit blijf ik bidden, dat UW liefde steeds overvloediger mag zijn met nauwkeurige kennis en volledig onderscheidingsvermogen,
10 opdat GIJ U van de belangrijker dingen moogt vergewissen, zodat GIJ tot op de dag van Christus onberispelijk moogt zijn en anderen niet tot struikelen brengt,
11 en vervuld moogt zijn met de vrucht der rechtvaardigheid, die door bemiddeling van Jezus Christus is, tot heerlijkheid en lof van God.
12 Nu wil ik dat GIJ weet, broeders, dat mijn aangelegenheden veeleer tot de vooruitgang van het goede nieuws hebben bijgedragen,
13 zodat onder de gehele pretoriaanse lijfwacht en alle overigen algemeen bekend is geworden dat mijn boeien in verband met Christus zijn;
14 en de meeste broeders in [de] Heer tonen, doordat zij wegens mijn [gevangenis]boeien vertrouwen hebben gekregen, des te meer moed om het woord van God onbevreesd te spreken.
15 Sommigen prediken de Christus weliswaar door afgunst en wedijver, maar anderen ook door welwillendheid.
16 De laatsten verkondigen de Christus uit liefde, want zij weten dat ik hier ben gesteld voor de verdediging van het goede nieuws;
17 maar de eersten doen het uit twistgierigheid, niet met een zuivere beweegreden, want zij menen verdrukking [voor mij] teweeg te brengen in mijn [gevangenis]boeien.
18 Wat dan nog? [Niets,] behalve dat op elke wijze, hetzij in schijn hetzij in waarheid, Christus wordt verkondigd, en hierover verheug ik mij. Ja, ik zal mij ook blijven verheugen,
19 want ik weet dat dit zal uitlopen op mijn redding, door middel van UW smeking en een toevoer van de geest van Jezus Christus,
20 in overeenstemming met mijn vurige verwachting en hoop dat ik in geen enkel opzicht beschaamd zal worden, maar dat in alle vrijmoedigheid van spreken Christus, zoals altijd voordien, ook nu door middel van mijn lichaam grootgemaakt zal worden, hetzij door leven hetzij door dood.
21 Want te leven is in mijn geval Christus en te sterven winst.
22 Zou het nu verder leven in het vlees zijn, dan is dit een vrucht van mijn werk — en toch maak ik niet bekend wat ik moet kiezen.
23 Ik sta onder druk van deze twee dingen; wat ik echter werkelijk verlang, is de losmaking en met Christus te zijn, want dit is ongetwijfeld veel beter.
24 Maar ter wille van U is het noodzakelijker dat ik in het vlees blijf.
25 Omdat ik dit vaste vertrouwen heb, weet ik ook dat ik zal blijven en bij U allen zal vertoeven tot UW vooruitgang en de vreugde die tot [UW] geloof behoort,
26 zodat wegens mij, doordat ik weer bij U tegenwoordig ben, UW juichen overvloedig moge zijn in Christus Jezus.
27 Alleen, gedraagt U op een wijze die het goede nieuws over de Christus waardig is, opdat ik, hetzij ik kom en U zie, hetzij ik afwezig ben, over de dingen aangaande U mag horen dat GIJ vaststaat in één geest, één van ziel zijde aan zijde strijdend voor het geloof van het goede nieuws,
28 zonder U in enig opzicht te laten verschrikken door UW tegenstanders. Voor hen is dit juist een bewijs van vernietiging, maar voor U van redding; en dit is [een aanwijzing] van Godswege,
29 want aan U werd ten behoeve van Christus het voorrecht gegeven niet alleen UW geloof in hem te stellen, maar ook ten behoeve van hem te lijden.
30 Want GIJ hebt dezelfde strijd als GIJ in mijn geval hebt gezien en waarvan GIJ nu in mijn geval hoort.
filippenzen 2
2 Indien er dan enige aanmoediging in Christus is, enige vertroosting der liefde, enig delen in geest, en er enige [gevoelens] van tedere genegenheid en mededogen zijn,
2 maakt dan mijn vreugde volkomen doordat GIJ gelijkgezind zijt en dezelfde liefde hebt, in ziel samengevoegd, het ene in gedachte houdend,
3 niets doende uit twistgierigheid of uit egotisme, maar met ootmoedigheid des geestes de anderen superieur aan UZELF achtend,
4 terwijl GIJ niet alleen uit persoonlijke belangstelling het oog houdt op UW eigen zaken, maar ook uit persoonlijke belangstelling op die van de anderen.
5 Bewaart die geestesgesteldheid in U welke ook in Christus Jezus was,
6 die, alhoewel hij in Gods gedaante bestond, geen gewelddadige inbezitneming heeft overwogen, namelijk om aan God gelijk te zijn.
7 Neen, maar hij heeft zichzelf ontledigd en de gedaante van een slaaf aangenomen en is aan de mensen gelijk geworden.
8 Meer nog, toen hij zich in de hoedanigheid van een mens bevond, heeft hij zich vernederd en is gehoorzaam geworden tot de dood, ja, de dood aan een martelpaal.
9 Juist daarom heeft God hem ook tot een superieure positie verhoogd en hem goedgunstig de naam gegeven die boven elke [andere] naam is,
10 zodat in de naam van Jezus elke knie zich zou buigen van hen die in de hemel en die op aarde en die onder de grond zijn,
11 en iedere tong openlijk zou erkennen dat Jezus Christus Heer is tot heerlijkheid van God, de Vader.
12 Mijn geliefden, blijft dientengevolge, gelijk GIJ altijd gehoorzaam zijt geweest, niet alleen gedurende mijn tegenwoordigheid, maar nu nog veel bereidwilliger gedurende mijn afwezigheid, met vrees en beven UW eigen redding bewerken,
13 want God is het die, ter wille van [zijn] welbehagen, in U werkt, opdat GIJ zowel wilt als werkt.
14 Blijft alle dingen zonder gemurmureer en tegenspraak doen,
15 opdat GIJ onberispelijk en onschuldig moogt worden, kinderen van God zonder smet te midden van een krom en verdraaid geslacht, onder wie GIJ schijnt als lichtgevers in de wereld,
16 het woord des levens stevig vasthoudend, opdat ik op de dag van Christus reden tot juichen kan hebben dat ik niet tevergeefs heb gelopen of tevergeefs hard heb gewerkt.
17 Niettegenstaande dat, ook al word ik als een drankoffer uitgegoten op het slachtoffer en de openbare dienst waartoe geloof U heeft geleid, dan ben ik blij en verheug mij met U allen.
18 Weest nu ook GIJ evenzo blij en verheugt U met mij.
19 Wat mij betreft, in vertrouwen op de Heer Jezus hoop ik binnenkort Timo̱theüs naar U toe te zenden, opdat ik een blijmoedige ziel moge zijn wanneer ik het een en ander aangaande U verneem.
20 Want ik heb niemand anders van gelijke gezindheid als hij, die echt zorg zal dragen voor de dingen die U betreffen.
21 Want alle anderen zoeken hun eigen belangen, niet die van Christus Jezus.
22 Maar GIJ weet welk bewijs hij van zichzelf heeft geleverd, dat hij, gelijk een kind met een vader, met mij als een slaaf heeft gediend ter bevordering van het goede nieuws.
23 Hem hoop ik daarom te zenden, zodra ik heb gezien hoe de zaken er met betrekking tot mij voorstaan.
24 Ja, ik heb het vaste vertrouwen in [de] Heer dat ik ook zelf binnenkort zal komen.
25 Ik acht het echter nodig Epafrodi̱tus, mijn broeder en medewerker en medestrijder, maar UW afgezant en persoonlijke dienaar om in mijn behoeften te voorzien, naar U toe te zenden,
26 want hij verlangt ernaar U allen te zien en is terneergeslagen omdat GIJ hebt gehoord dat hij ziek was geworden.
27 Ja, hij is inderdaad ziek geworden, zelfs op de rand van de dood, maar God is hem barmhartig geweest, en niet alleen hem, maar ook mij, opdat ik niet droefheid op droefheid zou hebben.
28 Daarom zend ik hem met des te meer spoed opdat GIJ, wanneer GIJ hem ziet, U weer moogt verheugen en ik minder droefheid heb.
29 Ontvangt hem daarom op de gebruikelijke wijze in [de] Heer, met alle vreugde, en blijft dat soort van mannen dierbaar achten,
30 want ter wille van het werk des Heren is hij de dood zeer nabij geweest, doordat hij zijn ziel aan gevaar heeft blootgesteld ten einde het volledig te vergoeden dat GIJ niet hier waart om persoonlijke dienst voor mij te verrichten.
filippenzen 3
3 Ten slotte, mijn broeders, blijft U verheugen in [de] Heer. U dezelfde dingen te schrijven, valt mij niet zwaar, maar het dient U tot veiligheid.
2 Past op voor de honden, past op voor degenen die schade berokkenen, past op voor hen die het vlees verminken.
3 Want wij zijn degenen met de ware besnijdenis, wij die door Gods geest heilige dienst verrichten en in Christus Jezus roemen en ons vertrouwen niet in het vlees stellen,
4 hoewel ik, meer dan iemand anders, wel redenen heb om ook in het vlees vertrouwen te stellen. Als iemand anders denkt dat hij redenen heeft om vertrouwen in het vlees te stellen, ik nog meer:
5 besneden op de achtste dag, uit het familiegeslacht van I̱sraël, uit de stam Be̱njamin, een Hebreeër [geboren] uit Hebreeën; wat de wet betreft, een Farizeeër;
6 wat ijver betreft, een vervolger van de gemeente; wat de rechtvaardigheid betreft die door middel van de wet is, iemand die zich onberispelijk heeft betoond.
7 Maar alles wat winst voor mij was, heb ik ter wille van de Christus als verlies beschouwd.
8 Ja, wat dat aangaat, ik beschouw alle dingen ook werkelijk als verlies wegens de uitnemende waarde van de kennis van Christus Jezus, mijn Heer. Om zijnentwil heb ik het verlies van alle dingen aanvaard en ik beschouw ze als een hoop vuil, opdat ik Christus moge winnen
9 en in eendracht met hem bevonden word, niet mijn eigen rechtvaardigheid hebbend, die voortvloeit uit de wet, maar die welke door middel van geloof in Christus is, de rechtvaardigheid die van God komt op basis van geloof,
10 ten einde hem te kennen en de kracht van zijn opstanding en het deelhebben aan zijn lijden, mij onderwerpend aan zijn soort van dood,
11 [om te zien] of ik op de een of andere wijze tot de vroegere opstanding uit de doden mag geraken.
12 Niet dat ik het reeds ontvangen heb of reeds tot volmaaktheid ben gebracht, maar ik streef ernaar om te zien of ik datgene waarvoor ik door Christus Jezus gegrepen ben, ook grijpen mag.
13 Broeders, ik denk niet van mijzelf dat ik [het] al gegrepen heb, maar wel staat één ding vast: De dingen die achter mij liggen vergetend en mij uitstrekkend naar de dingen die vóór mij liggen,
14 streef ik naar het doel om de prijs van de roeping naar boven, die God door bemiddeling van Christus Jezus doet toekomen.
15 Laten wij dan, zovelen als er van ons rijp zijn, deze geestesgesteldheid hebben; en indien GIJ in enig opzicht geestelijk anders geneigd zijt, zal God de bovengenoemde [geestesgesteldheid] aan U openbaren.
16 Laten wij in ieder geval in de mate waarin wij vorderingen hebben gemaakt, voortgaan in deze zelfde routine ordelijk te wandelen.
17 Wordt eendrachtig navolgers van mij, broeders, en houdt hen voor ogen die wandelen op een wijze welke overeenkomt met het voorbeeld dat GIJ in ons hebt.
18 Want er zijn er velen, ik heb al dikwijls over hen gesproken, maar nu spreek ik ook wenend over hen, die als vijanden van de martelpaal van de Christus wandelen,
19 en hun einde is vernietiging en hun god is hun buik en hun heerlijkheid bestaat in hun schande en hun zinnen hebben zij gericht op dingen op de aarde.
20 Wat ons betreft, ons burgerschap bestaat in de hemelen, uit welke plaats wij ook vurig een redder verwachten, de Heer Jezus Christus,
21 die ons vernederde lichaam zal veranderen om het gelijkvormig te maken aan zijn glorierijke lichaam, overeenkomstig de werking van de kracht die hij bezit, ja, om alle dingen aan zich te onderwerpen.
filippenzen 4
4 Dientengevolge, mijn geliefde broeders, naar wie ik zo verlang, mijn vreugde en kroon, staat aldus vast in [de] Heer, geliefden.
2 Euo̱dia vermaan ik en Sy̱ntyche vermaan ik gelijkgezind te zijn in [de] Heer.
3 Ja, ook u, echte jukgenoot, verzoek ik: blijf deze [vrouwen] bijstaan, die zijde aan zijde met mij hebben gestreden voor het goede nieuws, evenals Cle̱mens en de overigen van mijn medewerkers, wier namen in het boek des levens staan.
4 Verheugt U altijd in [de] Heer. Nogmaals zal ik zeggen: Verheugt U!
5 Laat UW redelijkheid aan alle mensen bekend worden. De Heer is nabij.
6 Weest over niets bezorgd, maar laat in alles door gebed en smeking te zamen met dankzegging UW smeekbeden bij God bekend worden;
7 en de vrede van God, die alle gedachte te boven gaat, zal UW hart en UW geestelijke vermogens behoeden door bemiddeling van Christus Jezus.
8 Ten slotte, broeders, al wat waar is, al wat van ernstig belang is, al wat rechtvaardig is, al wat eerbaar is, al wat lieflijk is, alles waarover gunstig wordt gesproken, welke deugd er ook is en al wat lof verdient, blijft deze dingen bedenken.
9 De dingen die GIJ zowel geleerd als aanvaard hebt en die GIJ in verband met mij gehoord en gezien hebt, brengt die in praktijk, en de God van vrede zal met U zijn.
10 Ik verheug mij werkelijk zeer in [de] Heer dat GIJ nu eindelijk UW denken ten behoeve van mij hebt verlevendigd, waarop GIJ wel degelijk bedacht waart, maar het ontbrak U aan de gelegenheid.
11 Ik spreek er niet over dat ik gebrek lijd, want ik heb geleerd om in welke omstandigheden ik ook verkeer, genoegen te nemen met wat ik heb.
12 Ik weet inderdaad wat het zeggen wil weinig te hebben, ik weet inderdaad wat het zeggen wil overvloed te hebben. In alles en in alle omstandigheden heb ik van beide het geheim geleerd: verzadigd te zijn en honger te lijden, overvloed te hebben en gebrek te lijden.
13 Voor alle dingen bezit ik de sterkte door hem die mij kracht verleent.
14 Niettemin hebt GIJ er goed aan gedaan deelhebbers met mij te worden aan mijn verdrukking.
15 GIJ weet trouwens ook zelf wel, Filippenzen, dat bij [het] begin van het bekendmaken van het goede nieuws, toen ik uit Macedo̱nië vertrok, geen enkele gemeente met mij deelnam aan de aangelegenheid van het geven en ontvangen, dan GIJ alleen;
16 want zelfs in Thessaloni̱ka hebt GIJ mij zowel een eerste als een tweede maal iets voor mijn behoefte gezonden.
17 Niet dat ik de gave ernstig zoek, maar ik zoek ernstig de vrucht die het tegoed op UW rekening doet aangroeien.
18 Ik ben echter volledig van alles voorzien en heb overvloed. Ik heb volop nu ik van Epafrodi̱tus de van U afkomstige dingen heb ontvangen, een welriekende geur, een aanvaardbaar slachtoffer, dat God welgevallig is.
19 Mijn God zal op zijn beurt volledig in al UW behoeften voorzien naar de mate van zijn rijkdom in heerlijkheid, door bemiddeling van Christus Jezus.
20 Onze God en Vader nu zij de heerlijkheid tot in alle eeuwigheid. Amen.
21 Brengt mijn groeten over aan elke heilige in eendracht met Christus Jezus. De broeders die bij mij zijn, zenden U hun groeten.
22 Alle heiligen, maar vooral die van het huis van caesar, zenden U hun groeten.
23 De onverdiende goedheid van de Heer Jezus Christus [zij] met de geest die GIJ [aan de dag legt].
kolossenzen 1
1 Pa̱u̱lus, door Gods wil een apostel van Christus Jezus, en Timo̱theüs, [onze] broeder,
2 aan de heiligen en getrouwe broeders in eendracht met Christus te Kolo̱sse: Mogen onverdiende goedheid en vrede U ten deel vallen van God, onze Vader.
3 Wij danken God, de Vader van onze Heer Jezus Christus, altijd wanneer wij voor U bidden,
4 aangezien wij hebben gehoord van UW geloof in verband met Christus Jezus en de liefde die GIJ hebt voor alle heiligen
5 wegens de hoop die voor U in de hemelen is weggelegd. GIJ hebt reeds eerder over deze [hoop] gehoord door de prediking van de waarheid van dat goede nieuws,
6 hetwelk tot U is doorgedrongen, zoals het in de gehele wereld vrucht draagt en toeneemt, evenals [dit] ook onder U [het geval is], vanaf de dag dat GIJ de onverdiende goedheid van God in waarheid hebt gehoord en nauwkeurig hebt leren kennen.
7 GIJ zijt hierin onderricht door E̱pafras, onze geliefde medeslaaf, die een getrouwe dienaar van de Christus ten behoeve van ons is,
8 die ons ook UW liefde in geestelijk opzicht heeft onthuld.
9 Daarom ook hebben wij, van de dag af dat wij [ervan] hoorden, niet opgehouden voor U te bidden en te vragen dat GIJ vervuld moogt worden met de nauwkeurige kennis van zijn wil, in alle wijsheid en geestelijk inzicht,
10 opdat GIJ moogt wandelen op een wijze die Jehovah waardig is, ten einde [hem] volledig te behagen, terwijl GIJ in ieder goed werk vrucht blijft dragen en blijft toenemen in de nauwkeurige kennis van God
11 en sterk gemaakt wordt met alle kracht naar de mate van zijn glorierijke macht, opdat GIJ volkomen kunt volharden en met vreugde lankmoedig kunt zijn,
12 dankend de Vader, die U geschikt gemaakt heeft om te delen in de erfenis van de heiligen in het licht.
13 Hij heeft ons bevrijd van de autoriteit der duisternis en ons overgezet in het koninkrijk van de Zoon van zijn liefde,
14 door bemiddeling van wie wij onze verlossing door losprijs hebben, de vergeving van onze zonden.
15 Hij is het beeld van de onzichtbare God, de eerstgeborene van heel de schepping;
16 want door bemiddeling van hem werden alle [andere] dingen in de hemelen en op de aarde geschapen, de zichtbare en de onzichtbare, of het nu tronen of heerschappijen of regeringen of autoriteiten zijn. Alle [andere] dingen zijn door tussenkomst van hem en voor hem geschapen.
17 Ook is hij vóór alle [andere] dingen en door bemiddeling van hem zijn alle [andere] dingen gemaakt om te bestaan,
18 en hij is het hoofd van het lichaam, de gemeente. Hij is het begin, de eerstgeborene uit de doden, opdat hij in alle dingen de eerste zou worden;
19 want het heeft [God] goedgedacht de gehele volheid in hem te doen wonen
20 en door tussenkomst van hem alle [andere] dingen weer met zich te verzoenen door vrede te maken door middel van het bloed [dat hij] aan de martelpaal [heeft vergoten], ongeacht of het de dingen op de aarde zijn of die in de hemelen.
21 Ja U, die eens vervreemd en vijanden waart omdat UW geest gericht was op de werken die goddeloos waren,
22 heeft hij nu wederom verzoend door middel van diens vleselijke lichaam, door [zijn] dood, om U heilig en onbesmet en vrij van enige beschuldiging voor zijn aangezicht te stellen,
23 mits GIJ natuurlijk blijft in het geloof, bevestigd op het fundament en standvastig, en U niet laat afbrengen van de hoop van dat goede nieuws, hetwelk GIJ hebt gehoord en dat in heel de schepping die onder de hemel is, werd gepredikt. Van dit [goede nieuws] ben ik, Pa̱u̱lus, een bedienaar geworden.
24 Thans verheug ik mij dat ik voor U mag lijden, en ik, op mijn beurt, vul in mijn vlees aan wat ontbreekt aan de verdrukkingen van de Christus ten behoeve van zijn lichaam, dat de gemeente is.
25 Ik ben een dienaar van deze [gemeente] geworden overeenkomstig het beheer dat mij door God in UW belang werd toevertrouwd om het woord van God ten volle te prediken,
26 het heilige geheim, dat voor de voorbijgegane samenstelsels van dingen en voor de voorbijgegane geslachten verborgen was. Maar nu is het openbaar gemaakt aan zijn heiligen,
27 aan wie het God heeft behaagd bekend te maken wat de glorierijke rijkdom van dit heilige geheim onder de natiën is. Het is Christus in eendracht met U, de hoop van [zijn] heerlijkheid.
28 Hém verkondigen wij, terwijl wij ieder mens ernstig vermanen en ieder mens in alle wijsheid onderwijzen, om ieder mens in eendracht met Christus in volkomenheid te kunnen aanbieden.
29 Daartoe werk ik inderdaad hard, mij inspannend overeenkomstig zijn werking, die in mij werkt met kracht.
kolossenzen 2
2 Want ik wil dat GIJ beseft welk een zware strijd ik heb ten behoeve van U en van hen die te Laodice̱a zijn en van allen die mijn aangezicht in het vlees niet hebben gezien,
2 opdat hun hart vertroost moge worden, opdat zij harmonisch samengevoegd mogen zijn in liefde en met het oog op alle rijkdom van de volledige verzekerdheid van [hun] inzicht, met het oog op een nauwkeurige kennis van het heilige geheim van God, namelijk Christus.
3 Zorgvuldig verborgen in hem zijn alle schatten van wijsheid en van kennis.
4 Dit zeg ik opdat niemand U met overredende argumenten misleidt.
5 Want al ben ik dan afwezig in het vlees, in de geest ben ik toch bij U, terwijl ik mij verheug en de goede orde zie die bij U heerst en de vastheid van UW geloof jegens Christus.
6 Gaat er daarom, aangezien GIJ Christus Jezus, de Heer, hebt aanvaard, mee voort in eendracht met hem te wandelen,
7 geworteld en opgebouwd in hem en standvastig gemaakt in het geloof, zoals U werd geleerd, overvloeiend van [geloof] in dankzegging.
8 Past op: misschien zal iemand U als zijn prooi wegdragen door middel van de filosofie en door ijdel bedrog overeenkomstig de overlevering van mensen, overeenkomstig de elementaire dingen van de wereld en niet overeenkomstig Christus;
9 want in hem woont de gehele volheid van de goddelijke hoedanigheid lichamelijk.
10 En derhalve bezit GIJ een volheid door bemiddeling van hem, die het hoofd van alle regering en autoriteit is.
11 In gemeenschap met hem werdt ook GIJ besneden met een besnijdenis die werd verricht zonder handen, door het afleggen van het vleselijk lichaam, door de besnijdenis die tot de Christus behoort,
12 want GIJ werdt met hem begraven in [zijn] doop, en in gemeenschap met hem werdt GIJ ook mede opgewekt door middel van [UW] geloof in de werking van God, die hem uit de doden heeft opgewekt.
13 Bovendien heeft [God] U, ofschoon GIJ dood waart in UW overtredingen en in de onbesneden staat van UW vlees, met hem levend gemaakt. Hij heeft ons al onze overtredingen goedgunstig vergeven
14 en het met de hand geschreven document dat tegen ons [getuigde], hetwelk uit verordeningen bestond en tegen ons was, uitgewist; en Hij heeft het uit de weg geruimd door het aan de martelpaal te nagelen.
15 De regeringen en de autoriteiten naakt uitgekleed hebbend, heeft hij ze in het openbaar tentoongesteld als overwonnen en ze door middel ervan in een triomftocht meegevoerd.
16 Laat niemand U daarom oordelen inzake eten en drinken of met betrekking tot een feestdag of een viering van de nieuwe maan of van een sabbat,
17 want die dingen zijn een schaduw van de toekomende dingen, maar de werkelijkheid behoort de Christus toe.
18 Laat U niet de prijs ontroven door iemand die behagen schept in [schijn]nederigheid en een vorm van aanbidding van de engelen, „intredend in” de dingen die hij heeft gezien en die zonder juiste reden opgeblazen is door zijn vleselijke gezindheid,
19 terwijl hij niet vasthoudt aan het hoofd, aan degene uit wie het gehele lichaam, dat door middel van zijn gewrichten en gewrichtsbanden van het nodige wordt voorzien en harmonisch wordt samengevoegd, blijft groeien met de groei die God geeft.
20 Indien GIJ met Christus gestorven zijt ten opzichte van de elementaire dingen van de wereld, waarom onderwerpt GIJ U dan nog, alsof GIJ in de wereld leefde, aan de verordeningen:
21 „Hanteer niet, proef niet, raak niet aan”
22 ten aanzien van dingen die alle tot de vernietiging bestemd zijn doordat ze worden opgebruikt, in overeenstemming met de geboden en leringen van mensen?
23 Deze dingen hebben wel een schijn van wijsheid in een zichzelf opgelegde vorm van aanbidding en [schijn]nederigheid, een strenge behandeling van het lichaam, maar ze hebben geen waarde ter bestrijding van de bevrediging van het vlees.
kolossenzen 3
3 Indien GIJ echter met de Christus werdt opgewekt, blijft dan de dingen zoeken die boven zijn, waar de Christus gezeten is aan de rechterhand van God.
2 Houdt UW geest gericht op de dingen die boven zijn, niet op de dingen die op de aarde zijn.
3 Want GIJ zijt gestorven en UW leven is verborgen met de Christus in eendracht met God.
4 Wanneer de Christus, ons leven, openbaar gemaakt wordt, dan zult ook GIJ met hem openbaar gemaakt worden in heerlijkheid.
5 Doodt daarom UW lichaamsleden die op de aarde zijn ten aanzien van hoererij, onreinheid, seksuele begeerte, schadelijke verlangens en begerigheid, welke afgoderij is.
6 Wegens die dingen komt de gramschap van God.
7 Ook GIJ hebt eens in diezelfde dingen gewandeld, toen GIJ er nog in leefde.
8 Maar doet ze nu werkelijk alle van U weg: gramschap, toorn, slechtheid, schimpend gepraat en ontuchtige taal uit UW mond.
9 Liegt niet tegen elkaar. Legt de oude persoonlijkheid met haar praktijken af
10 en bekleedt U met de nieuwe [persoonlijkheid], die door middel van nauwkeurige kennis wordt vernieuwd naar het beeld van Degene die ze schiep,
11 waar noch Griek noch jood is, besnijdenis noch onbesnedenheid, buitenlander, Scyth, slaaf, vrije, maar Christus alles en in allen is.
12 Bekleedt U dan als Gods uitverkorenen, heilig en bemind, met de tedere genegenheden van mededogen, goedheid, ootmoedigheid des geestes, zachtaardigheid en lankmoedigheid.
13 Blijft elkaar verdragen en elkaar vrijelijk vergeven als de een tegen de ander een reden tot klagen heeft. Zoals Jehovah U vrijelijk vergeven heeft, doet ook GIJ evenzo.
14 [Bekleedt U] bij al deze dingen echter [met] liefde, want ze is een volmaakte band van eenheid.
15 Laat ook de vrede van de Christus in UW hart heersen, want daartoe werdt GIJ feitelijk in één lichaam geroepen. En betoont U dankbaar.
16 Het woord van de Christus wone rijkelijk in U in alle wijsheid. Blijft elkaar onderwijzen en ernstig vermanen met psalmen, lofzangen voor God, geestelijke liederen met minzaamheid, in UW hart Jehovah toezingend.
17 En wat GIJ ook doet in woord of in werk, doet alles in de naam van de Heer Jezus, terwijl GIJ God, de Vader, door bemiddeling van hem dankt.
18 GIJ vrouwen, weest aan [UW] man onderworpen, zoals het betaamt in [de] Heer.
19 GIJ mannen, blijft [UW] vrouw liefhebben en weest niet bitter toornig op haar.
20 GIJ kinderen, weest [UW] ouders gehoorzaam in alles, want dit is [de] Heer welgevallig.
21 GIJ vaders, tergt UW kinderen niet, zodat zij niet moedeloos worden.
22 GIJ slaven, weest in alles gehoorzaam aan hen die [UW] meesters zijn in vleselijk opzicht, niet met daden van ogendienst, als mensenbehagers, maar met oprechtheid van hart, met vrees voor Jehovah.
23 Wat GIJ ook doet, verricht UW werk met geheel [UW] ziel als voor Jehovah en niet voor mensen,
24 want GIJ weet dat GIJ van Jehovah als rechtmatige beloning de erfenis zult ontvangen. Dient de Meester, Christus, als slaven.
25 Wie onrecht doet, zal stellig terugontvangen wat hij aan onrecht deed, en er is geen partijdigheid.
kolossenzen 4
4 GIJ meesters, blijft wat rechtvaardig en wat billijk is jegens [UW] slaven betrachten, wetend dat ook GIJ een Meester hebt in de hemel.
2 Houdt aan in het gebed, daarin wakker blijvend met dankzegging,
3 en bidt tevens ook voor ons, dat God ons een deur voor het woord opent, om over het heilige geheim omtrent de Christus te spreken, waarvoor ik dan ook in [gevangenis]boeien verkeer,
4 zodat ik het openbaar zal maken zoals ik behoor te spreken.
5 Gaat voort in wijsheid te wandelen ten aanzien van hen die buiten zijn, de gelegen tijd voor UZELF uitkopend.
6 UW spreken zij altijd minzaam, gekruid met zout, opdat GIJ weet hoe GIJ een ieder een antwoord behoort te geven.
7 Ty̱chikus, [mijn] geliefde broeder en getrouwe dienaar en medeslaaf in [de] Heer, zal al mijn aangelegenheden aan U bekendmaken.
8 Juist daarom zend ik hem naar U toe, opdat GIJ de dingen aangaande ons zoudt weten en hij UW hart moge vertroosten,
9 samen met One̱simus, mijn getrouwe en geliefde broeder, die uit UW midden is. Zij zullen U alle dingen van hier bekendmaken.
10 Arista̱rchus, mijn medegevangene, zendt U zijn groeten, en ook Ma̱rkus, de neef van Ba̱rnabas (aangaande wie GIJ opdracht hebt gekregen om hem vriendelijk te ontvangen als hij bij U mocht komen),
11 en Jezus, die Ju̱stus wordt genoemd; dezen zijn uit de besnedenen. Alleen dezen zijn mijn medewerkers voor het koninkrijk Gods en juist zij zijn voor mij een versterkende hulp geworden.
12 U groet E̱pafras, die uit UW midden is, een slaaf van Christus Jezus, die zich altijd ten behoeve van U inspant in [zijn] gebeden, opdat GIJ ten slotte in volkomenheid en met een vaste overtuiging moogt staan in de gehele wil van God.
13 Ik leg werkelijk getuigenis over hem af dat hij zich veel moeite geeft voor U en voor hen die in Laodice̱a en voor hen die in Hiëra̱polis zijn.
14 Lu̱kas, de geliefde geneesheer, zendt U zijn groeten, en ook De̱mas.
15 Brengt mijn groeten over aan de broeders te Laodice̱a en aan Ny̱mfa en aan de gemeente [die] in haar huis [samenkomt].
16 En wanneer deze brief bij U is voorgelezen, zorgt er dan voor dat hij ook in de gemeente van de Laodicenzen wordt voorgelezen en dat GIJ ook die uit Laodice̱a leest.
17 En zegt aan Archi̱ppus: „Blijf erop toezien dat gij de bediening die gij in [de] Heer hebt aanvaard, ook vervult.”
18 [Dit is] mijn groet, die van Pa̱u̱lus, in mijn eigen handschrift. Blijft aan mijn [gevangenis]boeien denken. De onverdiende goedheid zij met U.
1 thessalonicenzen 1
1 Pa̱u̱lus en Silva̱nus en Timo̱theüs aan de gemeente van de Thessalonicenzen in eendracht met God, de Vader, en [de] Heer Jezus Christus: Mogen onverdiende goedheid en vrede U ten deel vallen.
2 Wij danken God altijd wanneer wij U allen in onze gebeden gedenken,
3 want wij denken onophoudelijk aan UW getrouwe werk en [UW] liefderijke arbeid en [UW] volharding ten gevolge van [UW] hoop op onze Heer Jezus Christus voor het aangezicht van onze God en Vader.
4 Wij weten namelijk, broeders, bemind door God, dat hij U heeft uitverkoren,
5 want het goede nieuws dat wij prediken, is niet alleen met woorden tot U gekomen, maar ook met kracht en met heilige geest en sterke overtuiging, gelijk GIJ weet wat voor mensen wij om UWENTWIL voor U zijn geworden;
6 en GIJ zijt navolgers van ons en van de Heer geworden, aangezien GIJ het woord onder veel verdrukking met vreugde van heilige geest hebt aanvaard,
7 zodat GIJ een voorbeeld zijt geworden voor alle gelovigen in Macedo̱nië en in Acha̱je.
8 Ja, van U uit heeft het woord van Jehovah niet alleen in Macedo̱nië en Acha̱je weerklonken, maar in elke plaats heeft UW geloof jegens God zich verbreid, zodat wij niets behoeven te zeggen.
9 Want zij blijven zelf berichten op welke wijze wij eerst bij U ingang vonden en hoe GIJ U van [UW] afgoden tot God hebt gekeerd om een levende en ware God als slaven te dienen
10 en uit de hemelen zijn Zoon te verwachten, die hij uit de doden heeft opgewekt, namelijk Jezus, die ons van de komende gramschap bevrijdt.
1 thessalonicenzen 2
2 GIJ weet immers zelf, broeders, hoe ons bezoek aan U niet zonder resultaten is geweest,
2 maar hoe wij, na eerst (zoals GIJ weet) in Fili̱ppi geleden te hebben en onbeschaamd behandeld te zijn, door bemiddeling van onze God vrijmoedigheid hebben verzameld om onder veel strijd het goede nieuws van God tot U te spreken.
3 Want de vermaning die wij geven, spruit niet voort uit dwaling of uit onreinheid en [gaat niet gepaard] met bedrog,
4 maar zoals God ons geschikt bevonden heeft om ons het goede nieuws toe te vertrouwen, zo spreken wij, niet om mensen te behagen, maar God, die ons hart beproeft.
5 Ja, nooit zijn wij met vleiende woorden gekomen (zoals GIJ weet), noch met een vals voorkomen waarachter zich hebzucht verschool, God is getuige!
6 Ook hebben wij geen heerlijkheid van mensen gezocht, noch van U noch van anderen, ofschoon wij als apostelen van Christus een dure last konden zijn.
7 Integendeel, wij zijn in UW midden vriendelijk geworden, zoals wanneer een zogende moeder haar eigen kinderen koestert.
8 Daar wij dus tedere genegenheid voor U hadden, hebben wij U gaarne niet alleen het goede nieuws van God meegedeeld, maar ook onze eigen ziel, want GIJ zijt ons lief geworden.
9 Stellig herinnert GIJ U, broeders, onze arbeid en ons zwoegen. Door nacht en dag te werken, ten einde niemand van U een dure last op te leggen, hebben wij het goede nieuws van God tot U gepredikt.
10 GIJ zijt getuigen, en God eveneens, hoe loyaal en rechtvaardig en onberispelijk wij ons jegens U, gelovigen, hebben betoond.
11 In overeenstemming daarmee weet GIJ zeer goed hoe wij, zoals een vader zijn kinderen, een ieder van U bleven vermanen en bemoedigen en getuigenis tot U bleven afleggen,
12 opdat GIJ zoudt voortgaan te wandelen op een wijze welke God, die U roept tot zijn koninkrijk en heerlijkheid, waardig is.
13 Ja, daarom danken wij God ook zonder ophouden, want toen GIJ Gods woord hebt ontvangen, hetwelk GIJ van ons hebt gehoord, hebt GIJ het niet als het woord van mensen aangenomen, maar, wat het ook inderdaad is, als het woord van God, dat ook in U, gelovigen, werkzaam is.
14 Want GIJ zijt navolgers geworden, broeders, van de gemeenten van God in eendracht met Christus Jezus die in Jude̱a zijn, want ook GIJ hebt van de zijde van UW eigen landgenoten hetzelfde lijden te verduren gekregen als ook zij van de zijde der joden,
15 die zelfs de Heer Jezus en de profeten hebben gedood en ons hebben vervolgd. Bovendien behagen zij God niet, maar zijn tegen [de belangen van] alle mensen,
16 daar zij ons trachten te verhinderen tot mensen uit de natiën te spreken opdat dezen gered zouden worden, met het gevolg dat zij altijd de maat van hun zonden vol maken. Maar zijn gramschap is ten slotte over hen gekomen.
17 Wat onszelf betreft, broeders, toen wij slechts een korte tijd naar de persoon, niet naar het hart, van U beroofd waren, hebben wij met groot verlangen buitengewone moeite gedaan om UW aangezicht te zien.
18 Om die reden wilden wij naar U toe komen, ja ik, Pa̱u̱lus, zowel een eerste als een tweede maal, maar Sa̱tan heeft ons de pas afgesneden.
19 Want wat is onze hoop of vreugde of kroon van gejuich — ja, zijt GIJ het niet in werkelijkheid? — voor het aangezicht van onze Heer Jezus bij zijn tegenwoordigheid?
20 GIJ zijt stellig onze heerlijkheid en vreugde.
1 thessalonicenzen 3
3 Toen wij het daarom niet langer konden uithouden, heeft het ons goedgedacht in Athe̱ne alleen achtergelaten te worden,
2 en wij hebben Timo̱theüs, onze broeder en Gods dienaar met betrekking tot het goede nieuws over de Christus, gezonden om U standvastig te maken en U in het belang van UW geloof te troosten,
3 opdat niemand door deze verdrukkingen aan het wankelen gebracht zou worden. Want GIJ weet zelf dat wij juist daartoe bestemd zijn.
4 Ja, ook toen wij bij U waren, zeiden wij U reeds van tevoren dat ons verdrukking te wachten stond, zoals ook gebeurd is en zoals GIJ weet.
5 Daarom heb ik dan ook, toen ik het niet langer kon uithouden, [hem] gezonden om mij te vergewissen van UW getrouwheid, of de Verzoeker U misschien op de een of andere wijze had verzocht en onze moeizame arbeid tevergeefs was gebleken.
6 Maar Timo̱theüs is zojuist van U bij ons gekomen en heeft ons het goede nieuws over UW getrouwheid en liefde gebracht en [verteld] dat GIJ nog altijd een goede herinnering aan ons blijft houden en even verlangend zijt ons te zien als ook wij U.
7 Daarom, broeders, zijn wij wegens U in al onze nood en verdrukking getroost, door middel van de getrouwheid die GIJ toont,
8 want nu leven wij, indien GIJ vaststaat in [de] Heer.
9 Want welke dank kunnen wij God betreffende U brengen als vergelding voor alle vreugde waarmee wij ons wegens U voor het aangezicht van onze God verheugen,
10 terwijl wij nacht en dag op meer dan buitengewone wijze smeken UW aangezicht te mogen zien en dat wat aan UW geloof ontbreekt, aan te vullen?
11 Mogen nu onze God en Vader zelf en onze Heer Jezus onze weg succesvol naar U leiden.
12 Moge de Heer U bovendien doen toenemen, ja, U overvloedig doen zijn in liefde jegens elkaar en jegens allen, zoals ook wij U [liefhebben];
13 om UW hart standvastig te maken, onberispelijk in heiligheid voor het aangezicht van onze God en Vader bij de tegenwoordigheid van onze Heer Jezus met al zijn heiligen.
1 thessalonicenzen 4
4 Ten slotte, broeders, verzoeken en vermanen wij U bij de Heer Jezus dat, gelijk GIJ van ons [het onderricht] hebt ontvangen omtrent de wijze waarop GIJ behoort te wandelen en God moet behagen — zoals GIJ in feite reeds wandelt — GIJ het in vollediger mate blijft doen.
2 Want GIJ kent de voorschriften die wij U gegeven hebben door de Heer Jezus.
3 Want dit wil God: UW heiliging, dat GIJ U onthoudt van hoererij;
4 dat een ieder van U weet hoe in heiliging en eer in het bezit te komen van zijn eigen vat,
5 niet in hebzuchtige seksuele begeerte, zoals dit ook het geval is bij de natiën die God niet kennen;
6 dat niemand zo ver gaat dat hij zijn broeder schade berokkent en inbreuk maakt op diens rechten in deze aangelegenheid, want Jehovah is iemand die voor al deze dingen straf eist, zoals wij U tevoren hebben gezegd en waarvan wij U ook grondig getuigenis hebben gegeven.
7 Want God heeft ons niet geroepen met verlof tot onreinheid, maar in verband met heiliging.
8 Wie daarom blijk geeft van minachting, minacht niet een mens, maar God, die zijn heilige geest in U legt.
9 Met betrekking tot de broederlijke liefde behoeven wij U echter niet te schrijven, want GIJ zijt zelf door God onderwezen elkaar lief te hebben,
10 en GIJ doet dat ook jegens alle broeders in heel Macedo̱nië. Maar wij vermanen U, broeders, het in vollediger mate te blijven doen
11 en het U ten doel te stellen rustig te leven en U met UW eigen zaken te bemoeien en met UW handen te werken, zoals wij U bevolen hebben,
12 zodat GIJ betamelijk moogt wandelen ten aanzien van de mensen die buiten zijn en niets nodig hebt.
13 Bovendien, broeders, willen wij niet dat GIJ onwetend zijt betreffende hen die [in de dood] slapen, opdat GIJ niet bedroefd zijt gelijk de overigen, die geen hoop hebben.
14 Want indien wij geloven dat Jezus gestorven en wederom opgestaan is, zo zal God ook de ontslapenen door Jezus met hem brengen.
15 Want dit zeggen wij U door Jehovah’s woord, dat wij, de levenden, die in leven blijven tot de tegenwoordigheid van de Heer, de ontslapenen in geen geval zullen vóórgaan;
16 want de Heer zelf zal uit de hemel neerdalen met een bevelende roep, met de stem van een aartsengel en met Gods trompet, en zij die dood zijn in eendracht met Christus zullen eerst opstaan.
17 Daarna zullen wij, de levenden, die overblijven, te zamen met hen in wolken worden weggerukt, de Heer tegemoet in de lucht; en aldus zullen wij altijd met [de] Heer zijn.
18 Blijft elkaar derhalve met deze woorden vertroosten.
1 thessalonicenzen 5
5 Wat nu de tijden en de tijdperken betreft, broeders, daarover behoeft U niets geschreven te worden.
2 Want GIJ weet zelf heel goed dat Jehovah’s dag precies zo komt als een dief in de nacht.
3 Wanneer zij zeggen: „Vrede en zekerheid!”, dan zal een plotselinge vernietiging ogenblikkelijk over hen komen zoals het [barens]wee over een zwangere vrouw, en zij zullen geenszins ontkomen.
4 Maar GIJ, broeders, GIJ zijt niet in duisternis, zodat die dag U zo zou overvallen gelijk hij dieven zou [overvallen],
5 want GIJ zijt allen zonen van het licht en zonen van de dag. Wij behoren noch tot de nacht noch tot de duisternis.
6 Laten wij dan ook niet doorslapen zoals de overigen, maar laten wij wakker blijven en onze zinnen bij elkaar houden.
7 Want zij die slapen, zijn gewend ’s nachts te slapen, en zij die dronken worden, zijn gewoonlijk ’s nachts dronken.
8 Maar wat ons aangaat die tot de dag behoren, laten wij onze zinnen bij elkaar houden en het borstharnas van geloof en liefde aan hebben en als helm de hoop der redding;
9 want God heeft ons niet bestemd tot gramschap, maar tot het verwerven van redding door bemiddeling van onze Heer Jezus Christus.
10 Hij is voor ons gestorven, opdat wij, hetzij wij wakker blijven, hetzij wij slapen, te zamen met hem zouden leven.
11 Blijft elkaar daarom vertroosten en elkaar opbouwen, zoals GIJ trouwens reeds doet.
12 Nu verzoeken wij U, broeders, respect te hebben voor hen die onder U hard werken en de leiding over U hebben in [de] Heer en U ernstig vermanen,
13 en hun om hun werk meer dan buitengewone achting in liefde te betonen. Weest vredelievend jegens elkaar.
14 Daarentegen vermanen wij U, broeders: wijst de wanordelijken terecht, spreekt bemoedigend tot de terneergeslagen zielen, ondersteunt de zwakken, weest lankmoedig jegens allen.
15 Ziet toe dat niemand tegenover iemand anders kwaad met kwaad vergeldt, maar streeft altijd na wat goed is, jegens elkaar en jegens alle anderen.
16 Verheugt U altijd.
17 Bidt zonder ophouden.
18 Brengt in verband met alles dank. Want dit is ten opzichte van U de wil van God in eendracht met Christus Jezus.
19 Dooft het vuur van de geest niet uit.
20 Behandelt profetische uitspraken niet met verachting.
21 Vergewist U van alles, houdt vast aan dat wat voortreffelijk is.
22 Onthoudt U van elke vorm van goddeloosheid.
23 Moge de God van vrede zelf U volledig heiligen. En mogen de geest en de ziel en het lichaam van U, [broeders,] ongeschonden in elk opzicht, op onberispelijke wijze bewaard worden bij de tegenwoordigheid van onze Heer Jezus Christus.
24 Hij die U roept, is getrouw, en hij zal het ook doen.
25 Broeders, blijft voor ons bidden.
26 Groet alle broeders met een heilige kus.
27 Ik leg U bij de Heer de plechtige verplichting op dat deze brief aan alle broeders wordt voorgelezen.
28 De onverdiende goedheid van onze Heer Jezus Christus zij met U.
2 thessalonicenzen 1
1 Pa̱u̱lus en Silva̱nus en Timo̱theüs aan de gemeente van de Thessalonicenzen in eendracht met God, onze Vader, en [de] Heer Jezus Christus:
2 Mogen onverdiende goedheid en vrede U ten deel vallen van God, de Vader, en [de] Heer Jezus Christus.
3 Wij zijn verplicht God altijd voor U te danken, broeders, zoals gepast is, omdat UW geloof op buitengewone wijze groeit en de liefde jegens elkaar van een ieder van U zonder uitzondering, toeneemt.
4 Vandaar dat wijzelf trots op U zijn onder de gemeenten van God wegens UW volharding en geloof in al UW vervolgingen en de verdrukkingen die GIJ verdraagt.
5 Dit is een bewijs van het rechtvaardige oordeel van God, hetgeen ertoe leidt dat U het koninkrijk Gods waardig wordt geacht, waarvoor GIJ ook lijdt.
6 Hierbij wordt in aanmerking genomen dat het van Gods zijde rechtvaardig is verdrukking te vergelden aan hen die voor U verdrukking veroorzaken,
7 maar aan U die verdrukking lijdt, verlichting te zamen met ons bij de openbaring van de Heer Jezus vanuit de hemel met zijn krachtige engelen,
8 in een vlammend vuur, wanneer hij wraak oefent over hen die God niet kennen en over hen die het goede nieuws omtrent onze Heer Jezus niet gehoorzamen.
9 Dezen zullen de gerechtelijke straf van eeuwige vernietiging ondergaan, ver van het aangezicht van de Heer en van de heerlijkheid van zijn sterkte,
10 wanneer hij komt om verheerlijkt te worden in verband met zijn heiligen en om op die dag met verbazing beschouwd te worden in verband met allen die geloof hebben geoefend, omdat het getuigenis dat wij hebben gegeven, bij U geloof heeft gevonden.
11 Ja, juist met dat doel bidden wij altijd voor U, dat onze God U [zijn] roeping waardig moge achten en al het goede dat hem behaagt en het werk des geloofs met kracht volledig moge volbrengen,
12 opdat de naam van onze Heer Jezus in U verheerlijkt moge worden en GIJ in eendracht met hem, overeenkomstig de onverdiende goedheid van onze God en van de Heer Jezus Christus.
2 thessalonicenzen 2
2 Broeders, met betrekking tot de tegenwoordigheid van onze Heer Jezus Christus en ons vergaderd worden tot hem, verzoeken wij U echter
2 UW denken niet vlug in de war te laten brengen, noch opgewonden te raken, hetzij door middel van een geïnspireerde uiting of door middel van een mondelinge boodschap of door middel van een brief die van ons afkomstig zou zijn, hierop neerkomend, dat de dag van Jehovah reeds is aangebroken.
3 Laat niemand U op enigerlei wijze misleiden, want [die dag] komt niet tenzij eerst de afval komt en de mens der wetteloosheid wordt geopenbaard, de zoon der vernietiging.
4 Hij verzet zich en verheft zich boven een ieder die „god” of een voorwerp van verering wordt genoemd, zodat hij in de tempel van De God gaat zitten en zich in het openbaar vertoont als een god.
5 Herinnert GIJ U niet dat ik, toen ik nog bij U was, U deze dingen meermalen heb gezegd?
6 En zo weet GIJ nu wat als een belemmering werkt, met het oog op het geopenbaard worden van hem op zijn eigen bestemde tijd.
7 Het mysterie van deze wetteloosheid is weliswaar reeds aan het werk, maar alleen totdat hij die op het ogenblik als een belemmering werkt, niet meer in de weg staat.
8 Want dan zal de wetteloze geopenbaard worden, die door de Heer Jezus weggedaan zal worden door de geest van zijn mond en tenietgedaan zal worden door de manifestatie van zijn tegenwoordigheid.
9 Maar de tegenwoordigheid van de wetteloze is overeenkomstig de werking van Sa̱tan met elk krachtig werk en leugenachtige tekenen en wonderen
10 en met elk onrechtvaardig bedrog voor degenen die vergaan, als een vergelding omdat zij de liefde voor de waarheid niet hebben aanvaard, opdat zij gered zouden worden.
11 Daarom laat God dus een werking van dwaling tot hen gaan, zodat zij geloof gaan hechten aan de leugen,
12 opdat zij allen geoordeeld worden omdat zij de waarheid niet hebben geloofd maar behagen hebben geschept in onrechtvaardigheid.
13 Wij zijn echter verplicht God altijd te danken voor U, broeders, bemind door Jehovah, omdat God U vanaf [het] begin heeft uitgekozen voor redding door U met geest te heiligen en door UW geloof in de waarheid.
14 Juist daartoe heeft hij U geroepen door middel van het goede nieuws dat wij bekendmaken, opdat GIJ de heerlijkheid van onze Heer Jezus Christus zoudt verwerven.
15 Daarom dan, broeders, staat vast en houdt U aan de overleveringen die U, hetzij door middel van een mondelinge boodschap hetzij door middel van een brief van ons, werden geleerd.
16 Mogen bovendien onze Heer Jezus Christus zelf en God, onze Vader, die ons heeft liefgehad en door middel van onverdiende goedheid eeuwige troost en goede hoop heeft gegeven,
17 UW hart vertroosten en U standvastig maken in elke goede daad en elk goed woord.
2 thessalonicenzen 3
3 Ten slotte, broeders, houdt aan in het gebed voor ons, opdat het woord van Jehovah snel voortgang mag blijven hebben en verheerlijkt wordt, zoals ook bij U,
2 en dat wij bevrijd mogen worden van schadelijke en goddeloze mensen, want niet alle mensen bezitten geloof.
3 Maar de Heer is getrouw, en hij zal U standvastig maken en U behoeden voor de goddeloze.
4 Bovendien hebben wij vertrouwen in [de] Heer met betrekking tot U, dat GIJ doet en zult blijven doen wat wij bevelen.
5 Moge de Heer voortgaan UW hart succesvol te leiden tot de liefde Gods en tot de volharding voor de Christus.
6 Nu bevelen wij U, broeders, in de naam van de Heer Jezus Christus, U terug te trekken van iedere broeder die wanordelijk en niet overeenkomstig de overlevering die GIJ van ons hebt ontvangen, wandelt.
7 Want GIJ weet zelf hoe GIJ ons behoort na te volgen, want wij hebben ons niet wanordelijk onder U gedragen,
8 noch hebben wij iemands brood om niet gegeten. Integendeel, door arbeid en zwoegen hebben wij nacht en dag gewerkt ten einde niemand van U een dure last op te leggen.
9 Niet dat wij er geen recht toe hebben, maar om onszelf U ten voorbeeld te stellen, opdat GIJ ons zoudt navolgen.
10 Ja, ook toen wij bij U waren, gaven wij U meermalen dit bevel: „Als iemand niet wil werken, laat hij dan ook niet eten.”
11 Want wij horen dat zekeren onder U wanordelijk wandelen, doordat zij in het geheel niet werken, maar zich inlaten met wat hun niet aangaat.
12 Zulke personen bevelen en vermanen wij in [de] Heer Jezus Christus, dat zij door rustig te werken voedsel moeten eten dat zij zelf verdienen.
13 Wat U aangaat, broeders, geeft het niet op te doen wat juist is.
14 Maar is iemand niet gehoorzaam aan ons woord door middel van deze brief, houdt hem getekend, gaat niet meer met hem om, opdat hij beschaamd moge worden.
15 Beschouwt hem evenwel niet als een vijand, maar blijft hem ernstig vermanen als een broeder.
16 Moge nu de Heer van vrede zelf U voortdurend in elk opzicht vrede geven. De Heer zij met U allen.
17 [Dit is] mijn groet, die van Pa̱u̱lus, in mijn eigen handschrift, hetgeen een teken is in elke brief; dit is de wijze waarop ik schrijf.
18 De onverdiende goedheid van onze Heer Jezus Christus zij met U allen.
1 Timotheüs 1
1 Pa̱u̱lus, een apostel van Christus Jezus naar het bevel van God onze Redder en van Christus Jezus, onze hoop,
2 aan Timo̱theüs, een echt kind in het geloof: Moge er onverdiende goedheid, barmhartigheid, vrede van God, [de] Vader, en Christus Jezus, onze Heer, zijn.
3 Evenals ik u toen ik op het punt stond naar Macedo̱nië te gaan, heb aangemoedigd in E̱feze te blijven, doe ik het ook nu, opdat gij zekere personen moogt gebieden geen andere leer te brengen,
4 noch aandacht te schenken aan onware verhalen en aan geslachtsregisters, die ten slotte nergens op uitlopen, maar die eerder vragen ter navorsing verschaffen dan dat er iets door God wordt uitgedeeld in verband met geloof.
5 In werkelijkheid is het doel van deze opdracht liefde uit een rein hart en uit een goed geweten en uit geloof zonder huichelarij.
6 Door van deze dingen af te wijken, hebben zekere personen zich tot zinloos gepraat gekeerd;
7 zij willen leraren van de wet zijn, maar begrijpen niet eens de dingen die zij zeggen noch de dingen waaromtrent zij sterke beweringen doen.
8 Nu weten wij dat de Wet voortreffelijk is, mits men haar op wettige wijze hanteert,
9 in de wetenschap van het feit dat de wet niet voor een rechtvaardig mens wordt afgekondigd, maar voor wettelozen en weerspannigen, goddelozen en zondaars, voor hen die liefderijke goedheid missen en voor bespotters van al wat heilig is, voor vadermoordenaars en moedermoordenaars, doodslagers,
10 hoereerders, mannen die bij personen van het mannelijk geslacht liggen, ontvoerders van mensen, leugenaars, voor hen die vals zweren en al wat verder in strijd is met de gezonde leer
11 overeenkomstig het glorierijke goede nieuws van de gelukkige God, dat mij werd toevertrouwd.
12 Ik ben Christus Jezus, onze Heer, die mij kracht heeft verleend, dankbaar, omdat hij mij getrouw heeft geacht door mij aan een bediening toe te wijzen,
13 ofschoon ik vroeger een lasteraar en een vervolger en een onbeschaamd mens was. Niettemin werd mij barmhartigheid betoond omdat ik onwetend was en in ongeloof handelde.
14 Maar de onverdiende goedheid van onze Heer is buitengewoon overvloedig geweest, gepaard aan geloof en liefde die in verband met Christus Jezus is.
15 Betrouwbaar is het woord en alle aanneming waard, dat Christus Jezus in de wereld is gekomen om zondaars te redden. Van hen ben ik de voornaamste.
16 Niettemin was de reden waarom mij barmhartigheid werd betoond, dat Christus Jezus door bemiddeling van mij, als het voornaamste geval, al zijn lankmoedigheid zou kunnen bewijzen tot een voorbeeld voor hen die hun geloof op hem zullen gronden, waardoor zij eeuwig leven verkrijgen.
17 Aan de Koning der eeuwigheid nu, onvergankelijk, onzichtbaar, [de] enige God, zij eer en heerlijkheid tot in alle eeuwigheid. Amen.
18 Deze opdracht vertrouw ik u toe, kind, Timo̱theüs, overeenkomstig de voorzeggingen die rechtstreeks tot u hebben geleid, opdat gij op grond daarvan moogt voortgaan de voortreffelijke oorlog te voeren,
19 terwijl gij het geloof en een goed geweten behoudt, dat sommigen van zich hebben afgestoten, en zij hebben schipbreuk geleden betreffende [hun] geloof.
20 Tot hen behoren Hymene̱üs en Alexa̱nder, en ik heb hen aan Sa̱tan overgegeven, opdat hun door streng onderricht geleerd moge worden niet te lasteren.
1 Timotheüs 2
2 Allereerst vermaan ik daarom dat er smekingen, gebeden, voorbeden, dankzeggingen worden gedaan betreffende alle soorten van mensen,
2 betreffende koningen en allen die een hoge positie bekleden, opdat wij een kalm en rustig leven mogen blijven leiden met volledige godvruchtige toewijding en ernst.
3 Dit is voortreffelijk en aangenaam in de ogen van onze Redder, God,
4 wiens wil het is dat alle soorten van mensen worden gered en tot een nauwkeurige kennis van de waarheid komen.
5 Want er is één God en één middelaar tussen God en mensen, een mens, Christus Jezus,
6 die zichzelf gegeven heeft als een overeenkomstige losprijs voor allen — [hiervan] dient op de speciaal daarvoor bestemde tijden getuigenis te worden afgelegd.
7 Met het oog op dit getuigenis werd ik aangesteld als een prediker en een apostel — ik zeg de waarheid, ik lieg niet — als een leraar van natiën inzake geloof en waarheid.
8 Daarom wens ik dat in elke plaats de mannen zich aan gebed wijden, waarbij zij loyale handen opheffen, zonder gramschap en woordenstrijd.
9 Evenzo wens ik dat de vrouwen zich in welverzorgde kleding sieren, met bescheidenheid en gezond verstand, niet met [bijzondere] haarvlechtingen en goud of parels of zeer kostbare kleding,
10 maar zoals het vrouwen die belijden God te vereren, past, namelijk door middel van goede werken.
11 Een vrouw lere in stilheid, met volledige onderdanigheid.
12 Ik sta een vrouw niet toe te onderwijzen of autoriteit over een man te oefenen, maar zij moet in stilheid zijn.
13 Want A̱dam werd het eerst gevormd, daarna E̱va.
14 Ook werd A̱dam niet bedrogen, maar de vrouw werd grondig bedrogen en geraakte in overtreding.
15 Zij zal echter door middel van het baren van kinderen veilig behouden blijven, mits zij volharden in geloof en liefde en heiliging, gepaard aan gezond verstand.
1 Timotheüs 3
3 Die verklaring is betrouwbaar. Indien iemand een opzienersambt tracht te verkrijgen, begeert hij een voortreffelijk werk.
2 De opziener moet daarom onberispelijk zijn, de man van één vrouw, matig in gewoonten, gezond van verstand, ordelijk, gastvrij, bekwaam om te onderwijzen,
3 geen dronken ruziemaker, niet iemand die slaat, maar redelijk, niet strijdlustig, niet iemand die geld liefheeft,
4 iemand die op een voortreffelijke wijze de leiding over zijn eigen huisgezin heeft, die kinderen met alle ernst in onderworpenheid heeft
5 (immers, indien iemand zijn eigen huisgezin niet weet te leiden, hoe zal hij dan voor Gods gemeente zorg kunnen dragen?);
6 geen pasbekeerde, opdat hij niet opgeblazen wordt [van trots] en in het oordeel valt dat over de Duivel werd geveld.
7 Verder moet hij ook een voortreffelijk getuigenis hebben van de mensen buiten, opdat hij niet tot smaad wordt en in een strik van de Duivel valt.
8 Dienaren in de bediening moeten insgelijks ernstig zijn, niet dubbeltongig, zich niet overgevend aan veel wijn, niet belust op oneerlijke winst,
9 het heilige geheim van het geloof behoudend met een rein geweten.
10 Laten dezen ook eerst op [hun] geschiktheid worden beproefd [en] daarna, wanneer zij vrij van beschuldiging zijn, als dienaren werkzaam zijn.
11 Vrouwen moeten insgelijks ernstig zijn, geen lasteraarsters, matig in gewoonten, getrouw in alle dingen.
12 Dienaren in de bediening moeten mannen van één vrouw zijn en op een voortreffelijke wijze de leiding over kinderen en hun eigen huisgezin hebben.
13 Want zij die op een voortreffelijke wijze dienen, verwerven zich een voortreffelijke reputatie en grote vrijmoedigheid van spreken in het geloof in verband met Christus Jezus.
14 Ik schrijf u deze dingen, ofschoon ik hoop binnenkort naar u toe te komen,
15 maar voor het geval ik word opgehouden, opdat gij weet hoe gij u behoort te gedragen in Gods huisgezin, dat de gemeente van [de] levende God is, een pilaar en ondersteuning van de waarheid.
16 Ja, het heilige geheim van deze godvruchtige toewijding is, zoals algemeen wordt erkend, groot: ’Hij werd openbaar gemaakt in het vlees, werd rechtvaardig verklaard in geest, is verschenen aan engelen, werd gepredikt onder natiën, werd geloofd in [de] wereld, werd opgenomen in heerlijkheid.’
1 Timotheüs 4
4 De geïnspireerde uitspraak zegt echter uitdrukkelijk dat in latere tijdsperiodes sommigen zullen afvallen van het geloof, omdat zij aandacht schenken aan misleidende geïnspireerde uitspraken en leringen van demonen,
2 door de huichelarij van mensen die leugens spreken, die in hun geweten gebrandmerkt zijn,
3 die verbieden te trouwen en gebieden zich te onthouden van spijzen die God heeft geschapen om met dankzegging te worden gebruikt door hen die geloof hebben en de waarheid nauwkeurig kennen.
4 De reden hiervoor is dat elke schepping van God voortreffelijk is, en niets is verwerpelijk indien het met dankzegging wordt aanvaard,
5 want het wordt geheiligd door middel van Gods woord en gebed erover.
6 Door de broeders deze raadgevingen te verstrekken, zult gij een voortreffelijk dienaar van Christus Jezus zijn, gevoed met de woorden van het geloof en van de voortreffelijke leer, die gij nauwgezet hebt gevolgd.
7 Maar wijs de onware verhalen waardoor wat heilig is geweld wordt aangedaan en die oudevrouwenpraat zijn af. Oefen u daarentegen met godvruchtige toewijding als uw doel.
8 Want lichamelijke oefening is nuttig voor weinig, maar godvruchtige toewijding is nuttig voor alle dingen, daar ze een belofte inhoudt voor het tegenwoordige en het toekomende leven.
9 Die verklaring is betrouwbaar en alle aanneming waard.
10 Want hiertoe werken wij hard en spannen wij ons in, omdat wij onze hoop hebben gevestigd op een levende God, die een Redder is van alle soorten van mensen, in het bijzonder van getrouwen.
11 Blijf deze geboden geven en ze onderwijzen.
12 Laat niemand ooit neerzien op uw jeugd. Integendeel, word een voorbeeld voor de getrouwen in spreken, in gedrag, in liefde, in geloof, in eerbaarheid.
13 Ga er, totdat ik kom, mee voort u toe te leggen op het voorlezen, het vermanen, het onderwijzen.
14 Veronachtzaam de gave in u niet, die u werd gegeven door middel van een voorzegging en toen het lichaam van oudere mannen u de handen oplegde.
15 Denk diep over deze dingen na, ga er geheel in op, opdat uw vooruitgang aan allen openbaar moge zijn.
16 Schenk voortdurend aandacht aan uzelf en aan uw onderwijs. Blijf bij deze dingen, want door dit te doen, zult gij zowel uzelf redden als hen die naar u luisteren.
1 Timotheüs 5
5 Kritiseer een oudere man niet streng. Integendeel, spreek hem met aandrang toe als een vader, jongere mannen als broeders,
2 oudere vrouwen als moeders, jongere vrouwen als zusters met alle eerbaarheid.
3 Eer weduwen die werkelijk weduwen zijn.
4 Maar indien een weduwe kinderen of kleinkinderen heeft, laten die dan eerst leren in hun eigen huisgezin godvruchtige toewijding te beoefenen en een passende vergoeding aan hun ouders en grootouders te blijven betalen, want dit is aangenaam in Gods ogen.
5 De vrouw nu die werkelijk weduwe is en behoeftig is achtergelaten, heeft haar hoop op God gesteld en houdt aan in smekingen en gebeden, nacht en dag.
6 Maar zij die genot vindt in bevrediging der zinnen, is dood hoewel zij leeft.
7 Blijf daarom deze geboden geven, opdat zij onberispelijk mogen zijn.
8 Ja, indien iemand niet voor de zijnen zorgt, en in het bijzonder voor hen die leden van zijn huisgezin zijn, dan heeft hij het geloof verloochend en is erger dan een ongelovige.
9 Een weduwe worde op de lijst geplaatst wanneer zij niet minder dan zestig jaar oud is, de vrouw van één man,
10 van wie getuigenis wordt afgelegd omtrent voortreffelijke werken, of zij kinderen heeft grootgebracht, of zij vreemden gastvrij heeft ontvangen, of zij de voeten van heiligen heeft gewassen, of zij verdrukten heeft bijgestaan, of zij ijverig is geweest in ieder goed werk.
11 Wijs daarentegen jongere weduwen af, want wanneer hun seksuele driften tussen hen en de Christus zijn gekomen, willen zij trouwen
12 en halen een oordeel over zich omdat zij hun eerste [uiting van] geloof hebben geminacht.
13 Terzelfder tijd leren zij ook zonder bezigheid te zijn, door doelloos bij de huizen rond te lopen; ja, niet alleen zonder bezigheid, maar ook praatzuchtig en zich inlatend met andermans zaken en sprekend over dingen waarover zij niet behoren [te spreken].
14 Daarom wens ik dat de jongere weduwen trouwen, kinderen baren, een huishouding besturen en de tegenstander geen aanleiding tot schimpen geven.
15 Sommigen hebben zich in feite reeds afgekeerd om Sa̱tan te volgen.
16 Indien een gelovige vrouw weduwen heeft, laat zij hen dan bijstaan, zodat de gemeente er niet mee belast wordt. Deze kan dan degenen bijstaan die werkelijk weduwen zijn.
17 De oudere mannen die op een voortreffelijke wijze de leiding hebben, moet dubbele eer waardig worden geacht, vooral degenen die hard werken wat spreken en onderwijzen betreft.
18 Want de schriftplaats luidt: „Gij moogt een stier niet muilbanden wanneer hij het graan uitdorst”, en: „De werkman is zijn loon waard.”
19 Aanvaard geen beschuldiging tegen een oudere man dan alleen op grond van de verklaring van twee of drie getuigen.
20 Wijs personen die zonde beoefenen, voor alle aanwezigen terecht, opdat ook de overigen vrees mogen hebben.
21 Ik gelast u plechtig voor het aangezicht van God en Christus Jezus en de uitverkoren engelen, deze dingen zonder vooroordeel in acht te nemen en niets te doen overeenkomstig een neiging tot vooringenomenheid.
22 Leg nooit iemand haastig de handen op; heb ook geen deel aan de zonden van anderen; bewaar uw eerbaarheid.
23 Drink niet langer water, maar gebruik wat wijn ter wille van uw maag en uw veelvuldige ziektegevallen.
24 De zonden van sommige mensen zijn duidelijk openbaar en leiden direct tot een oordeel, doch wat andere mensen betreft, [hun zonden] worden ook openbaar, [maar] later.
25 Evenzo zijn ook de voortreffelijke werken duidelijk openbaar, en die waarmee het anders gesteld is, kunnen niet verborgen blijven.
1 Timotheüs 6
6 Laten allen die als slaven onder een juk zijn, hun eigenaars alle eer waardig blijven achten, opdat er nimmer ten nadele van de naam van God en de leer gesproken wordt.
2 Laten bovendien zij die gelovige eigenaars hebben, niet op hen neerzien omdat zij broeders zijn. Integendeel, laten zij des te bereidwilliger slaven zijn, omdat zij die de voordelen van hun goede dienst ontvangen, gelovigen en geliefden zijn. Blijf deze dingen onderwijzen en deze vermaningen geven.
3 Indien iemand een andere leer brengt en niet instemt met gezonde woorden, die van onze Heer Jezus Christus, noch met de leer die in overeenstemming is met godvruchtige toewijding,
4 dan is hij opgeblazen [van trots] en begrijpt niets, maar is geestelijk ziek in verband met twistvragen en debatten over woorden. Uit die dingen komen voort: afgunst, twist, schimpend gepraat, boze vermoedens,
5 heftige twistgesprekken over kleinigheden van de zijde van mensen die verdorven van geest zijn en beroofd van de waarheid en denken dat godvruchtige toewijding een middel tot gewin is.
6 Ze is ongetwijfeld een middel tot groot gewin, [deze] godvruchtige toewijding gepaard aan het genoegen nemen met wat men heeft.
7 Want wij hebben niets in de wereld meegebracht en kunnen er ook niets uit meenemen.
8 Wanneer wij daarom voedsel, kleding en onderdak hebben, zullen wij daarmee tevreden zijn.
9 Zij echter die besloten zijn rijk te worden, vallen in verzoeking en een strik en vele zinneloze en schadelijke begeerten, die de mensen in vernietiging en verderf storten.
10 Want de liefde voor geld is een wortel van allerlei schadelijke dingen, en door hun streven op die liefde te richten, zijn sommigen van het geloof afgedwaald en hebben zich overal met vele pijnen doorboord.
11 Gij echter, o mens van God, ontvlied deze dingen. Streef daarentegen naar rechtvaardigheid, godvruchtige toewijding, geloof, liefde, volharding, zachtaardigheid.
12 Strijd de voortreffelijke strijd van het geloof, grijp het eeuwige leven stevig vast, waartoe gij werdt geroepen en waarvan gij ten overstaan van vele getuigen de voortreffelijke openbare bekendmaking hebt afgelegd.
13 Voor het aangezicht van God, die alles in het leven houdt, en van Christus Jezus, die als een getuige voor Po̱ntius Pila̱tus de voortreffelijke openbare bekendmaking heeft afgelegd, beveel ik u
14 dat gij het gebod op een onbevlekte en onberispelijke wijze onderhoudt tot de manifestatie van onze Heer Jezus Christus.
15 Deze [manifestatie] zal de gelukkige en enige Machthebber op de daarvoor bestemde tijden tonen, [hij,] de Koning van hen die als koningen regeren en Heer van hen die als heren regeren,
16 die alleen onsterfelijkheid heeft, die in een ontoegankelijk licht woont, die geen der mensen gezien heeft of zien kan. Hem zij eer en eeuwige macht. Amen.
17 Beveel hun die rijk zijn in het tegenwoordige samenstel van dingen, niet hooghartig te zijn en hun hoop niet op onzekere rijkdom te vestigen, maar op God, die ons alle dingen rijkelijk verschaft om ervan te genieten;
18 goed te doen, rijk te zijn in voortreffelijke werken, vrijgevig te zijn, mededeelzaam,
19 voor zichzelf een voortreffelijk fundament voor de toekomst veilig als een schat wegleggend, opdat zij het werkelijke leven stevig mogen vastgrijpen.
20 O Timo̱theüs, behoed wat u is toevertrouwd en keer u af van de holle klanken waardoor wat heilig is geweld wordt aangedaan, en van de tegenstrijdigheden der valselijk zo genoemde „kennis”.
21 Door met zulk een [kennis] te geuren, zijn sommigen van het geloof afgeweken. Moge de onverdiende goedheid met ulieden zijn.
2 Timotheüs 1
1 Pa̱u̱lus, een apostel van Christus Jezus door de wil van God, overeenkomstig de belofte van het leven dat in eendracht met Christus Jezus is,
2 aan Timo̱theüs, een geliefd kind: Moge er onverdiende goedheid, barmhartigheid, vrede van God, [de] Vader, en Christus Jezus, onze Heer, zijn.
3 Ik ben God dankbaar, voor wie ik evenals mijn voorvaders en met een rein geweten heilige dienst verricht, dat ik nooit nalaat u in mijn smekingen te gedenken, terwijl ik nacht en dag
4 ernaar verlang u te zien wanneer ik denk aan uw tranen, opdat ik met vreugde vervuld mag worden.
5 Want mij komt voor de geest het geloof dat in u is, zonder enige huichelarij, en dat eerst in uw grootmoeder Lo̱ïs en uw moeder Euni̱ce heeft gewoond, maar waarvan ik overtuigd ben dat het ook in u is.
6 Juist om die reden herinner ik u eraan de gave van God die in u is door de oplegging van mijn handen, als een vuur aan te wakkeren.
7 Want God heeft ons niet een geest van lafhartigheid gegeven, maar van kracht en van liefde en van gezond verstand.
8 Schaam u daarom niet voor het getuigenis over onze Heer, noch voor mij, een gevangene om zijnentwil, maar draag uw deel in het lijden van kwaad voor het goede nieuws overeenkomstig de kracht van God.
9 Hij heeft ons gered en ons geroepen met een heilige roeping, niet op grond van onze werken, maar op grond van zijn eigen voornemen en onverdiende goedheid. Deze werd ons in verband met Christus Jezus vóór ver in het verleden liggende tijden verleend,
10 maar nu is ze duidelijk zichtbaar gemaakt door de manifestatie van onze Redder, Christus Jezus, die de dood heeft tenietgedaan, maar licht heeft geworpen op leven en onverderfelijkheid, door middel van het goede nieuws,
11 waarvoor ik als prediker en apostel en leraar werd aangesteld.
12 Juist om die reden lijd ik ook deze dingen, maar ik schaam mij er niet voor. Want ik ken degene in wie ik geloof heb gesteld, en ik heb het vaste vertrouwen dat hij datgene wat ik hem heb toevertrouwd, kan behoeden tot die dag.
13 Blijf vasthouden aan het patroon van gezonde woorden die gij van mij hebt gehoord, met het geloof en de liefde die in verband met Christus Jezus zijn.
14 Behoed dit voortreffelijke, u toevertrouwde pand door middel van de heilige geest, die in ons woont.
15 Dit weet gij, dat allen in het [district] A̱sia zich van mij hebben afgekeerd. Tot hen behoren Fy̱gelus en Hermo̱genes.
16 Moge de Heer het huisgezin van Onesi̱forus barmhartigheid schenken, want hij heeft mij dikwijls verkwikking verschaft, en hij heeft zich niet geschaamd voor mijn ketenen.
17 Integendeel, toen hij zich in Ro̱me bevond, heeft hij naarstig naar mij gezocht en mij gevonden.
18 De Heer geve hem dat hij barmhartigheid bij Jehovah vindt op die dag. En gij weet heel goed welke diensten hij allemaal in E̱feze heeft bewezen.
2 Timotheüs 2
2 Gij daarom, mijn kind, blijf kracht verwerven in de onverdiende goedheid die in verband met Christus Jezus is,
2 en de dingen die gij van mij gehoord hebt met de ondersteuning van vele getuigen, vertrouw die toe aan getrouwe mensen, die op hun beurt voldoende bekwaam zullen zijn om anderen te onderwijzen.
3 Draag als een voortreffelijk soldaat van Christus Jezus uw deel in het lijden van kwaad.
4 Niemand die als soldaat dient, verwikkelt zich in de zakelijke bezigheden van het leven, opdat hij de goedkeuring moge verwerven van degene die hem als soldaat in dienst heeft genomen.
5 Bovendien wordt iemand, ook als hij kampt in de spelen, niet gekroond indien hij niet volgens de regels heeft gekampt.
6 De hardwerkende boer moet de eerste zijn die van de vruchten gebruikt.
7 Denk voortdurend aan wat ik zeg; de Heer zal u werkelijk onderscheidingsvermogen in alle dingen geven.
8 Houd in gedachte dat Jezus Christus uit de doden werd opgewekt en uit het zaad van Da̱vid was, overeenkomstig het goede nieuws dat ik predik,
9 in verband waarmee ik zelfs tot [gevangenis]boeien toe als een boosdoener kwaad te lijden heb. Niettemin is het woord van God niet gebonden.
10 Daarom ga ik voort alle dingen te verduren ter wille van de uitverkorenen, opdat ook zij de redding mogen verkrijgen die in eendracht met Christus Jezus is, te zamen met eeuwige heerlijkheid.
11 Betrouwbaar is het woord: Stellig, indien wij te zamen zijn gestorven, zullen wij ook te zamen leven;
12 indien wij blijven verduren, zullen wij ook te zamen als koningen regeren; indien wij verloochenen, zal ook hij ons verloochenen;
13 indien wij ontrouw zijn, hij blijft getrouw, want hij kan zichzelf niet verloochenen.
14 Blijf hen aan deze dingen herinneren en gelast hun voor het aangezicht van God als getuige, niet te strijden over woorden, iets wat in het geheel geen nut heeft, omdat zij die luisteren erdoor te gronde worden gericht.
15 Doe uw uiterste best om u goedgekeurd aan God aan te bieden, als een werkman die zich nergens over behoeft te schamen, die het woord der waarheid juist hanteert.
16 Maar mijd de holle klanken waardoor wat heilig is geweld wordt aangedaan; want zij zullen tot steeds meer goddeloosheid voortgaan
17 en hun woord zal zich verbreiden als gangreen. Tot hen behoren Hymene̱üs en File̱tus.
18 Dezen zijn van de waarheid afgeweken door te zeggen dat de opstanding reeds is geschied; en zij ondermijnen het geloof van sommigen.
19 Toch blijft het vaste fundament van God staan, en het heeft dit zegel: „Jehovah kent degenen die hem toebehoren”, en: „Een ieder die de naam van Jehovah noemt, breke met onrechtvaardigheid.”
20 In een groot huis nu zijn niet alleen vaten van goud en zilver, maar ook van hout en aardewerk, en sommige voor een eervol doel, maar andere voor een doel waaraan geen eer verbonden is.
21 Indien iemand de laatste daarom uit de weg blijft, zal hij een vat zijn voor een eervol doel, geheiligd, bruikbaar voor zijn eigenaar, toebereid voor ieder goed werk.
22 Ontvlied dus de begeerten die aan de jeugd eigen zijn, maar streef naar rechtvaardigheid, geloof, liefde, vrede, samen met hen die de Heer aanroepen uit een rein hart.
23 Wijs verder dwaze en domme twistvragen af, daar gij weet dat ze strijd teweegbrengen.
24 Een slaaf van de Heer behoeft echter niet te strijden, maar moet vriendelijk zijn jegens allen, bekwaam om te onderwijzen, iemand die zich onder het kwade in bedwang houdt
25 en met zachtaardigheid degenen onderricht die niet gunstig gezind zijn, daar God hun misschien berouw geeft, hetwelk tot een nauwkeurige kennis van de waarheid leidt,
26 en zij weer tot bezinning komen uit de strik van de Duivel, aangezien zij door hem levend gevangen zijn om diens wil te doen.
2 Timotheüs 3
3 Maar weet dit, dat er in de laatste dagen kritieke tijden zullen aanbreken, die moeilijk zijn door te komen.
2 Want de mensen zullen zichzelf liefhebben, het geld liefhebben, [zullen] aanmatigend [zijn], hoogmoedig, lasteraars, ongehoorzaam aan ouders, ondankbaar, deloyaal,
3 zonder natuurlijke genegenheid, niet ontvankelijk voor enige overeenkomst, kwaadsprekers, zonder zelfbeheersing, heftig, zonder liefde voor het goede,
4 verraders, onbezonnen, opgeblazen [van trots], met meer liefde voor genoegens dan liefde voor God,
5 die een vorm van godvruchtige toewijding hebben, maar de kracht ervan niet blijken te bezitten; en keer u af van dezen.
6 Want uit hun midden staan de mannen op die zich op sluwe wijze in huisgezinnen indringen en zwakke vrouwen als hun gevangenen wegvoeren die beladen zijn met zonden en door velerlei begeerten gedreven worden,
7 die altijd leren en toch nooit tot een nauwkeurige kennis van de waarheid kunnen komen.
8 Zoals nu Ja̱nnes en Ja̱mbres Mo̱zes weerstonden, zo blijven ook zij de waarheid weerstaan, mensen die volkomen verdorven van geest zijn, afgekeurd wat het geloof betreft.
9 Niettemin zullen zij geen verdere vorderingen maken, want hun uitzinnigheid zal allen zeer duidelijk zijn, zoals ook de [uitzinnigheid] van die [twee mannen duidelijk] is geworden.
10 Maar gij hebt mij nauwgezet gevolgd in mijn leer, mijn levenswandel, mijn voornemen, mijn geloof, mijn lankmoedigheid, mijn liefde, mijn volharding,
11 mijn vervolgingen, mijn lijden, de soort van dingen die mij in Antiochi̱ë, in Iko̱nium, in Ly̱stra zijn overkomen, de soort van vervolgingen die ik heb doorstaan; en toch heeft de Heer mij uit alle bevrijd.
12 Trouwens, allen die met godvruchtige toewijding in vereniging met Christus Jezus wensen te leven, zullen ook vervolgd worden.
13 Maar goddeloze mensen en bedriegers zullen van kwaad tot erger voortgaan, terwijl zij misleiden en worden misleid.
14 Blijft gij echter in de dingen die gij hebt geleerd en waarin gij door overtuiging zijt gaan geloven, daar gij weet van welke personen gij ze hebt geleerd
15 en dat gij van kindsbeen af de heilige geschriften hebt gekend, die u wijs kunnen maken tot redding door middel van het geloof in verband met Christus Jezus.
16 De gehele Schrift is door God geïnspireerd en nuttig om te onderwijzen, terecht te wijzen, dingen recht te zetten, streng te onderrichten in rechtvaardigheid,
17 opdat de mens Gods volkomen bekwaam zij, volledig toegerust voor ieder goed werk.
2 Timotheüs 4
4 Ik gelast u plechtig voor het aangezicht van God en Christus Jezus, die de levenden en de doden zal oordelen, en krachtens zijn manifestatie en zijn koninkrijk:
2 predik het woord, houd u er als met een dringende zaak mee bezig, in gunstige tijd, in moeilijke tijd, wijs terecht, berisp, vermaan, met alle lankmoedigheid en [kunst van] onderwijzen.
3 Want er zal een tijdsperiode komen dat zij de gezonde leer niet zullen verdragen, maar zich overeenkomstig hun eigen begeerten tal van leraren zullen bijeenbrengen om hun oren te laten kittelen;
4 en zij zullen hun oren van de waarheid afwenden en zich daarentegen tot onware verhalen keren.
5 Houdt gij echter in alle dingen uw zinnen bij elkaar, lijd kwaad, doe [het] werk van een evangelieprediker, volbreng uw bediening ten volle.
6 Want ik word reeds als een drankoffer uitgegoten en de bestemde tijd voor mijn losmaking is aanstaande.
7 Ik heb de voortreffelijke strijd gestreden, ik heb de loopbaan tot het einde gelopen, ik heb het geloof bewaard.
8 Van nu af is voor mij weggelegd de kroon der rechtvaardigheid, die de Heer, de rechtvaardige rechter, mij op die dag als beloning zal geven, doch niet alleen aan mij, maar ook aan allen die zijn manifestatie hebben liefgehad.
9 Doe uw uiterste best om binnenkort naar mij toe te komen.
10 Want De̱mas heeft mij verlaten omdat hij het tegenwoordige samenstel van dingen liefhad, en hij is naar Thessaloni̱ka gegaan, Cre̱scens naar Gala̱tië, Ti̱tus naar Dalma̱tië.
11 Alleen Lu̱kas is bij mij. Neem Ma̱rkus en breng hem met u mee, want ik kan hem goed gebruiken om dienst te verrichten.
12 Ty̱chikus heb ik echter naar E̱feze gezonden.
13 Als gij komt, breng dan de mantel mee die ik in Tro̱as bij Ka̱rpus heb laten liggen, en de boekrollen, vooral de perkamenten.
14 Alexa̱nder, de koperslager, heeft mij veel kwaad berokkend — Jehovah zal hem vergelden naar zijn daden —
15 en weest ook gij voor hem op uw hoede, want hij heeft onze woorden bovenmatig weerstaan.
16 Bij mijn eerste verdediging is niemand aan mijn zijde komen staan, maar zij gingen er allen toe over mij te verlaten — moge het hun niet aangerekend worden —
17 maar de Heer stond bij mij en gaf mij kracht, opdat door bemiddeling van mij de prediking ten volle volbracht zou worden en alle natiën haar zouden horen; en ik werd uit de muil van de leeuw bevrijd.
18 De Heer zal mij bevrijden van elk goddeloos werk en [mij] redden voor zijn hemelse koninkrijk. Hem zij de heerlijkheid in alle eeuwigheid. Amen.
19 Breng mijn groeten over aan Pri̱ska en Aqu̱i̱la en het huisgezin van Onesi̱forus.
20 Era̱stus is in Kori̱nthe gebleven, maar Tro̱fimus heb ik ziek in Mile̱te achtergelaten.
21 Doe uw uiterste best om vóór de winter aan te komen. Eubu̱lus zendt u zijn groeten, en [ook] Pu̱dens en Li̱nus en Cla̱u̱dia en alle broeders.
22 De Heer [zij] met de geest die gij [aan de dag legt]. Zijn onverdiende goedheid [zij] met ulieden.
titus 1
1 Pa̱u̱lus, een slaaf van God en een apostel van Jezus Christus overeenkomstig het geloof van Gods uitverkorenen en de nauwkeurige kennis van de waarheid, die in overeenstemming is met godvruchtige toewijding,
2 op basis van hoop op het eeuwige leven, dat God, die niet liegen kan, vóór ver in het verleden liggende tijden heeft beloofd,
3 terwijl hij op zijn eigen bestemde tijden zijn woord openbaar gemaakt heeft in de prediking, die mij werd toevertrouwd, naar het bevel van onze Redder, God;
4 aan Ti̱tus, een echt kind overeenkomstig een geloof waarin wij gemeenschappelijk delen: Moge er onverdiende goedheid en vrede zijn van God, [de] Vader, en Christus Jezus, onze Redder.
5 Om deze reden heb ik u op Kre̱ta achtergelaten, opdat gij de dingen waaraan wat ontbrak, in orde zoudt brengen en in stad na stad oudere mannen zoudt aanstellen, zoals ik u opgedragen heb;
6 indien iemand vrij van beschuldiging is, de man van één vrouw, [en] gelovige kinderen heeft, die niet van losbandigheid te beschuldigen waren noch weerspannig waren.
7 Want een opziener moet als Gods beheerder vrij van beschuldiging zijn, niet eigenzinnig, niet tot gramschap geneigd, geen dronken ruziemaker, niet iemand die slaat, niet belust op oneerlijke winst,
8 maar gastvrij, iemand die het goede liefheeft, gezond van verstand, rechtvaardig, loyaal, zelfbeheersing oefenend,
9 stevig vasthoudend aan het getrouwe woord met betrekking tot zijn [kunst van] onderwijzen, opdat hij in staat is zowel door de gezonde leer te vermanen als de tegensprekers terecht te wijzen.
10 Want er zijn vele weerspannigen, zinloze praters en bedriegers van de geest, vooral zij die aan de besnijdenis vasthouden.
11 Het is noodzakelijk hun de mond te snoeren, daar juist deze personen voortdurend hele huisgezinnen ondersteboven keren door ter wille van oneerlijke winst dingen te onderwijzen die zij niet behoren [te onderwijzen].
12 Iemand van hen, hun eigen profeet, heeft gezegd: „Kretenzers zijn altijd leugenaars, schadelijke wilde beesten, werkeloze veelvraten.”
13 Dit getuigenis is waar. Blijf hen juist om die reden streng terechtwijzen, opdat zij gezond mogen zijn in het geloof
14 en geen aandacht schenken aan joodse fabels en geboden van mensen die zich van de waarheid afwenden.
15 Alle dingen zijn rein voor de reinen. Doch voor hen die verontreinigd en ongelovig zijn, is niets rein, maar zowel hun geest als hun geweten is verontreinigd.
16 Zij maken in het openbaar bekend dat zij God kennen, maar zij verloochenen hem door hun werken, omdat zij verfoeilijk zijn en ongehoorzaam en ongeschikt voor enig goed werk.
titus 2
2 Blijft gij echter spreken wat passend is voor de gezonde leer.
2 De bejaarde mannen moeten matig in gewoonten zijn, ernstig, gezond van verstand, gezond in geloof, in liefde, in volharding.
3 Evenzo moeten de bejaarde vrouwen eerbiedig in [hun] gedrag zijn, geen lasteraarsters, noch verslaafd aan veel wijn, het goede onderwijzend,
4 opdat zij de jonge vrouwen tot bezinning mogen brengen hun man lief te hebben, hun kinderen lief te hebben,
5 gezond van verstand te zijn, eerbaar, thuis te werken, goed te zijn, zich aan hun eigen man te onderwerpen, zodat er niet schimpend over het woord van God wordt gesproken.
6 Blijf evenzo de jongere mannen vermanen gezond van verstand te zijn,
7 waarbij gij uzelf in alle dingen een voorbeeld van voortreffelijke werken betoont, terwijl gij blijk geeft van onbedorvenheid in uw onderwijs, ernst,
8 gezonde spraak, die niet veroordeeld kan worden, zodat de man aan de zijde van de tegenstanders beschaamd moge worden, daar hij niets verachtelijks over ons te zeggen heeft.
9 Slaven moeten in alles aan hun eigenaars onderworpen zijn en hun welgevallig zijn, doordat zij niet tegenspreken,
10 geen diefstal plegen, maar ten volle goede trouw tonen, zodat zij de leer van onze Redder, God, in alle dingen mogen sieren.
11 Want de onverdiende goedheid van God, die redding brengt aan alle soorten van mensen, is openbaar gemaakt
12 en onderricht ons dat wij goddeloosheid en wereldse begeerten moeten afwijzen en met gezond verstand en rechtvaardigheid en godvruchtige toewijding te midden van dit tegenwoordige samenstel van dingen moeten leven,
13 in afwachting van de gelukkige hoop en glorierijke manifestatie van de grote God en van [de] Redder van ons, Christus Jezus,
14 die zich voor ons heeft gegeven om ons van elke soort van wetteloosheid te bevrijden en zich een volk te reinigen dat uitsluitend zijn eigendom zou zijn, ijverig voor voortreffelijke werken.
15 Blijf deze dingen spreken en vermanen en terechtwijzen met volledige autoriteit om te gebieden. Laat niemand u ooit verachten.
titus 3
3 Blijf hen eraan herinneren onderworpen en gehoorzaam te zijn aan regeringen en autoriteiten als regeerders, bereid te zijn tot ieder goed werk,
2 over niemand nadelig te spreken, niet strijdlustig te zijn, redelijk te zijn en alle zachtaardigheid jegens alle mensen aan de dag te leggen.
3 Want ook wij waren eens onverstandig, ongehoorzaam, misleid, slaven van velerlei begeerten en genoegens, voortlevend in slechtheid en afgunst, verfoeilijk, elkaar hatend.
4 Toen echter de goedheid en de liefde jegens de mens van de zijde van onze Redder, God, openbaar werd gemaakt,
5 heeft hij ons gered, niet ten gevolge van werken die wij in rechtvaardigheid hadden verricht, maar overeenkomstig zijn barmhartigheid door middel van het bad dat ons tot leven bracht en doordat wij nieuw werden gemaakt door heilige geest.
6 Deze [geest] heeft hij door bemiddeling van Jezus Christus, onze Redder, rijkelijk op ons uitgestort,
7 opdat wij, na krachtens diens onverdiende goedheid rechtvaardig verklaard te zijn, erfgenamen zouden worden overeenkomstig een hoop op eeuwig leven.
8 Betrouwbaar is het woord, en betreffende deze dingen wens ik dat gij voortdurend krachtige beweringen doet, opdat zij die gelovigen in God zijn geworden, hun geest gericht mogen houden op het blijven doen van voortreffelijke werken. Deze dingen zijn voortreffelijk en nuttig voor de mensen.
9 Maar mijd dwaze twistvragen en geslachtsregisters en twist en strijd over de Wet, want ze zijn zonder nut en waardeloos.
10 Wat een mens betreft die een sekte bevordert, verwerp hem na een eerste en een tweede ernstige vermaning,
11 daar gij weet dat zo iemand van de weg is afgeweken en zondigt, terwijl hij zichzelf veroordeelt.
12 Wanneer ik A̱rtemas of Ty̱chikus tot u zend, doe dan uw uiterste best in Niko̱polis naar mij toe te komen, want ik heb besloten daar de winter door te brengen.
13 Voorzie Ze̱nas, die goed onderlegd is in de Wet, en Apo̱llos zorgvuldig van het nodige voor hun reis, opdat het hun aan niets ontbreekt.
14 Maar laten ook de onzen leren voortreffelijke werken te blijven doen ten einde in hun dringende behoeften te voorzien, opdat zij niet onvruchtbaar zijn.
15 Allen die bij mij zijn, zenden u hun groeten. Breng mijn groeten over aan hen die genegenheid voor ons hebben in het geloof. Moge de onverdiende goedheid met U allen zijn.
filemon 1
1 Pa̱u̱lus, een gevangene ter wille van Christus Jezus, en Timo̱theüs, [onze] broeder, aan File̱mon, onze geliefde en medewerker,
2 en aan A̱pfia, onze zuster, en aan Archi̱ppus, onze medestrijder, en aan de gemeente die in uw huis is:
3 Mogen onverdiende goedheid en vrede U ten deel vallen van God, onze Vader, en [de] Heer Jezus Christus.
4 Ik dank mijn God altijd wanneer ik u in mijn gebeden gedenk,
5 daar ik blijf horen van uw liefde en geloof, hetwelk gij hebt jegens de Heer Jezus en jegens alle heiligen,
6 opdat het geloof waaraan gij deel hebt, actief moge worden doordat gij al het goede onder ons in verband met Christus erkent.
7 Want uw liefde heeft mij veel vreugde en troost verschaft, daar de tedere genegenheden van de heiligen door bemiddeling van u, broeder, zijn verkwikt.
8 Om die reden ook, ofschoon ik grote vrijmoedigheid van spreken heb in verband met Christus om u te bevelen te doen wat juist is,
9 vermaan ik u veeleer op basis van liefde, aangezien ik ben zoals ik ben, Pa̱u̱lus, een bejaard man, ja, nu ook een gevangene ter wille van Christus Jezus;
10 ik vermaan u betreffende mijn kind, van wie ik in mijn [gevangenis]boeien vader ben geworden, One̱simus,
11 die vroeger onbruikbaar voor u was, maar nu voor u en voor mij bruikbaar is.
12 Deze nu zend ik naar u terug, ja, hem, dat wil zeggen mijn eigen tedere genegenheden.
13 Ik zou hem graag hier bij mij houden, opdat hij in plaats van u mij zou blijven dienen in de [gevangenis]boeien die ik ter wille van het goede nieuws draag.
14 Maar zonder uw toestemming wil ik niets doen, zodat uw goede daad niet onder dwang, maar uit uw eigen vrije wil moge geschieden.
15 Misschien is hij in werkelijkheid wel om deze reden voor een uur weg geweest, opdat gij hem voor eeuwig terug moogt hebben,
16 niet meer als slaaf, maar als meer dan een slaaf, als een geliefde broeder, vooral voor mij, maar hoeveel te meer nog voor u, zowel in vleselijke betrekkingen als in [de] Heer.
17 Indien gij mij daarom als een deelhebber beschouwt, ontvang hem dan vriendelijk zoals gij mij zoudt [ontvangen].
18 En mocht hij u enig onrecht hebben aangedaan of u iets schuldig zijn, zet het dan op mijn rekening.
19 Ik, Pa̱u̱lus, schrijf met mijn eigen hand: Ik zal het terugbetalen — om u niet te zeggen dat gij bovendien zelfs uzelf aan mij schuldig zijt.
20 Ja, broeder, moge ik voordeel van u trekken in verband met [de] Heer: verkwik mijn tedere genegenheden in verband met Christus.
21 Vertrouwend op uw meegaandheid schrijf ik u, daar ik weet dat gij zelfs meer zult doen dan wat ik zeg.
22 Maak tevens echter ook logies voor mij gereed, want ik hoop dat ik door middel van UW gebeden voor U in vrijheid gesteld zal worden.
23 E̱pafras, mijn medegevangene in eendracht met Christus, zendt u zijn groeten,
24 [ook] Ma̱rkus, Arista̱rchus, De̱mas, Lu̱kas, mijn medewerkers.
25 De onverdiende goedheid van de Heer Jezus Christus [zij] met de geest die gijlieden [aan de dag legt].
Hebreeën 1
1 God, die lang geleden bij vele gelegenheden en op vele wijzen tot onze voorvaders heeft gesproken door bemiddeling van de profeten,
2 heeft op het einde van deze dagen tot ons gesproken door bemiddeling van een Zoon, die hij tot erfgenaam van alle dingen heeft aangesteld en door bemiddeling van wie hij de samenstelsels van dingen heeft gemaakt.
3 Hij is de weerspiegeling van [zijn] heerlijkheid en de nauwkeurige afdruk van zijn wezen, en hij houdt alle dingen in stand door het woord van zijn kracht; en nadat hij een reiniging voor onze zonden had teweeggebracht, heeft hij plaats genomen aan de rechterhand van de Majesteit in verheven plaatsen.
4 Daarom is hij beter geworden dan de engelen in die mate dat hij een naam heeft geërfd welke uitnemender is dan de hunne.
5 Tot wie van de engelen heeft hij bijvoorbeeld ooit gezegd: „Gij zijt mijn zoon; heden ben ík uw vader geworden”? En wederom: „Ík zal zijn vader worden, en híȷ́ zal mijn zoon worden”?
6 Doch wanneer hij wederom zijn Eerstgeborene de bewoonde aarde binnenleidt, zegt hij: „En al Gods engelen moeten hem hulde brengen.”
7 Ook zegt hij met betrekking tot de engelen: „En hij maakt zijn engelen geesten en zijn openbare dienaren een vuurvlam.”
8 Maar met betrekking tot de Zoon: „God is uw troon in alle eeuwigheid, en [de] scepter van uw koninkrijk is de scepter van recht.
9 Gij hebt rechtvaardigheid liefgehad en wetteloosheid gehaat. Daarom heeft God, uw God, u gezalfd met [de] olie van uitbundige vreugde, meer dan uw deelgenoten.”
10 En: „Gij, o Heer, hebt in [het] begin de grondvesten gelegd van de aarde, en de hemelen zijn [de] werken van uw handen.
11 Díé zullen vergaan, maar gíȷ́ zult voortdurend blijven; en net als een bovenkleed zullen ze alle verouderen,
12 en gij zult ze samenrollen net als een mantel, als een bovenkleed; en ze zullen veranderd worden, maar gij zijt dezelfde, en uw jaren zullen nimmer een einde nemen.”
13 Maar met betrekking tot wie van de engelen heeft hij ooit gezegd: „Zit aan mijn rechterhand, totdat ik uw vijanden tot een voetbank voor uw voeten stel”?
14 Zijn zij niet allen geesten voor openbare dienst, uitgezonden om te dienen ten behoeve van hen die redding zullen beërven?
Hebreeën 2
2 Daarom is het noodzakelijk dat wij meer dan gewone aandacht schenken aan de dingen die wij gehoord hebben, opdat wij nooit afdrijven.
2 Want indien het woord dat door bemiddeling van engelen werd gesproken vast bleek te zijn, en elke overtreding en ongehoorzame daad een vergelding ontving in overeenstemming met gerechtigheid,
3 hoe zullen wij dan ontkomen indien wij een zo grote redding hebben veronachtzaamd, die immers aanvankelijk werd verkondigd door bemiddeling van [onze] Heer en voor ons werd bevestigd door hen die hem gehoord hebben,
4 terwijl ook God getuigenis aflegde met zowel tekenen als wonderen en velerlei krachtige werken en met uitdelingen van heilige geest overeenkomstig zijn wil?
5 Want niet aan engelen heeft hij de toekomende bewoonde aarde, waarover wij spreken, onderworpen.
6 Maar een zekere getuige heeft ergens betuigd en gezegd: „Wat is de mens dat gij aan hem denkt, of [de] zoon des mensen dat gij voor hem zorgt?
7 Gij hebt hem een weinig lager dan engelen gemaakt; met heerlijkheid en eer hebt gij hem gekroond en hem gesteld over het werk van uw handen.
8 Alle dingen hebt gij onder zijn voeten onderworpen.” Want door alle dingen aan hem te onderwerpen, heeft [God] niets overgelaten wat niet aan hem onderworpen is. Thans zien wij echter nog niet dat alle dingen aan hem onderworpen zijn;
9 maar wij zien Jezus, die een weinig lager dan engelen gemaakt was, met heerlijkheid en eer gekroond omdat hij de dood heeft ondergaan, opdat hij door Gods onverdiende goedheid voor iedereen de dood zou smaken.
10 Want het was passend dat degene ter wille van wie alle dingen zijn en door wie alle dingen zijn, bij het tot heerlijkheid brengen van vele zonen de Voornaamste Bewerker van hun redding door middel van lijden tot volmaaktheid zou brengen.
11 Want zowel hij die heiligt als zij die geheiligd worden, [stammen] allen uit één, en om die reden schaamt hij zich dan ook niet hen „broeders” te noemen,
12 wanneer hij zegt: „Ik wil uw naam aan mijn broeders bekendmaken; in het midden van [de] gemeente wil ik u loven met een lied.”
13 En wederom: „Ik wil mijn vertrouwen op hem stellen.” En wederom: „Zie! Ik en de jonge kinderen die Jehovah mij gegeven heeft.”
14 Omdat nu de „jonge kinderen” deel hebben aan bloed en vlees, heeft ook hij op soortgelijke wijze daaraan deel gekregen, om door zijn dood degene teniet te doen die het middel bezit de dood te veroorzaken, namelijk de Duivel,
15 en [om] allen die uit vrees voor de dood hun leven lang aan slavernij onderworpen waren, te bevrijden.
16 Want hij staat in werkelijkheid engelen in het geheel niet bij, maar hij staat A̱brahams zaad bij.
17 Vandaar dat hij in alle opzichten aan zijn „broeders” gelijk moest worden, opdat hij een barmhartig en getrouw hogepriester zou worden in de dingen die God betreffen, om een zoenoffer te brengen voor de zonden van het volk.
18 Want doordat hij zelf heeft geleden toen hij op de proef werd gesteld, kan hij degenen die op de proef worden gesteld, te hulp komen.
Hebreeën 3
3 Dientengevolge, heilige broeders, deelgenoten van de hemelse roeping, beschouwt de apostel en hogepriester die wij belijden — Jezus.
2 Hij was getrouw aan Degene die hem daartoe aangesteld heeft, zoals ook Mo̱zes het was in Diens gehele huis.
3 Want deze is meer heerlijkheid waardig geacht dan Mo̱zes, aangezien hij die het [huis] bouwt, meer eer heeft dan het huis.
4 Natuurlijk wordt elk huis door iemand gebouwd, maar hij die alle dingen heeft gebouwd, is God.
5 En Mo̱zes was als dienaar getrouw in Diens gehele huis, tot een getuigenis van de dingen die later gesproken zouden worden,
6 maar Christus [was getrouw] als Zoon over Diens huis. Diens huis zijn wij, indien wij onze vrijmoedigheid van spreken en ons roemen over de hoop tot het einde toe stevig vasthouden.
7 Daarom, zoals de heilige geest zegt: „Heden, indien GIJ naar zíȷ́n stem luistert,
8 verhardt UW hart niet zoals toen er aanleiding tot verbittering werd gegeven, zoals op de dag waarop de beproeving werd geschapen in de wildernis,
9 waar UW voorvaders mij met een beproeving op de proef stelden, en toch hadden zij veertig jaar lang mijn werken gezien.
10 Daarom kreeg ik een afkeer van dit geslacht, en ik zei: ’Zij dwalen altijd af in hun hart, en zijzelf hebben mijn wegen niet leren kennen.’
11 Daarom heb ik in mijn toorn gezworen: ’Zij zullen mijn rust niet ingaan.’”
12 Past op, broeders, dat er zich in niemand van U ooit een goddeloos, ongelovig hart ontwikkelt, doordat hij zich terugtrekt van de levende God,
13 maar blijft elkaar elke dag, zolang het „Heden” genoemd kan worden, vermanen, opdat niemand van U wordt verhard door de bedrieglijke kracht der zonde.
14 Want in werkelijkheid worden wij alleen deelgenoten van de Christus indien wij het vertrouwen dat wij in het begin hadden, tot het einde toe stevig vasthouden,
15 terwijl er gezegd wordt: „Heden, indien GIJ naar zíȷ́n stem luistert, verhardt UW hart niet zoals toen er aanleiding tot verbittering werd gegeven.”
16 Want wie waren het die hoorden en toch verbittering veroorzaakten? Waren het in feite niet al degenen die onder Mo̱zes uit Egy̱pte waren getrokken?
17 En van wie kreeg [God] veertig jaar lang een afkeer? Was het niet van hen die zondigden, wier lijken vielen in de wildernis?
18 Maar aan wie anders zwoer hij dat zij zijn rust niet zouden ingaan, dan aan hen die ongehoorzaam handelden?
19 Zo zien wij dat zij niet konden ingaan wegens ongeloof.
Hebreeën 4
4 Laten wij derhalve, aangezien er een belofte blijft [gelden] om zijn rust in te gaan, ervoor vrezen dat te eniger tijd iemand van U zou blijken achtergebleven te zijn.
2 Want ook aan ons is het goede nieuws bekendgemaakt, evenals aan hen; maar het woord dat werd gehoord, baatte hun niet, omdat zij niet door geloof verenigd waren met hen die wél hoorden.
3 Want wij die geloof hebben geoefend, gaan de rust wél binnen, zoals hij heeft gezegd: „Daarom heb ik in mijn toorn gezworen: ’Zij zullen mijn rust niet ingaan’”, hoewel zijn werken sedert de grondlegging der wereld voleindigd waren.
4 Want op één plaats heeft hij over de zevende dag het volgende gezegd: „En God rustte op de zevende dag van al zijn werken”,
5 en wederom op deze plaats: „Zij zullen mijn rust niet ingaan.”
6 Aangezien daarom sommigen er nog zullen binnengaan en degenen aan wie het goede nieuws het eerst werd bekendgemaakt, niet zijn binnengegaan wegens ongehoorzaamheid,
7 bepaalt hij wederom een zekere dag door na zo lange tijd in Da̱vids [psalm] te zeggen „Heden”, zoals in het bovenstaande is gezegd: „Heden, indien GIJ naar zíȷ́n stem luistert, verhardt UW hart niet.”
8 Want indien Jo̱zua hen in een plaats van rust had geleid, zou [God] later niet over een andere dag hebben gesproken.
9 Er blijft dus een sabbatsrust over voor het volk van God.
10 Want wie [Gods] rust is ingegaan, heeft ook zelf gerust van zijn eigen werken, zoals God van de zijne.
11 Laten wij daarom ons uiterste best doen die rust in te gaan, opdat niemand in hetzelfde patroon van ongehoorzaamheid vervalt.
12 Want het woord van God is levend en oefent kracht uit en is scherper dan enig tweesnijdend zwaard, en het dringt zelfs zover door dat het ziel en geest, en gewrichten en [hun] merg scheidt, en het kan gedachten en bedoelingen van [het] hart onderscheiden.
13 En geen schepping is voor zijn ogen niet openbaar, maar alle dingen liggen naakt en openlijk tentoongesteld voor de ogen van hem aan wie wij rekenschap hebben af te leggen.
14 Aangezien wij derhalve een grote hogepriester hebben die de hemelen is doorgegaan, Jezus, de Zoon van God, moeten wij aan [onze] belijdenis van [hem] vasthouden.
15 Want wij hebben als hogepriester niet iemand die geen medegevoel kan hebben met onze zwakheden, maar iemand die evenals wij in alle opzichten op de proef is gesteld, maar zonder zonde.
16 Laten wij daarom met vrijmoedigheid van spreken de troon van onverdiende goedheid naderen, opdat wij barmhartigheid mogen verkrijgen en onverdiende goedheid mogen vinden tot hulp op de juiste tijd.
Hebreeën 5
5 Want iedere hogepriester die uit het midden der mensen wordt genomen, wordt ten behoeve van mensen aangesteld over de dingen die God betreffen, om gaven en slachtoffers voor zonden te brengen.
2 Hij is in staat op gematigde wijze met de onwetenden en dwalenden te handelen, daar ook hij met zijn eigen zwakheid omringd is,
3 en op grond daarvan is hij verplicht evenzeer voor zichzelf als voor het volk offergaven voor zonden op te dragen.
4 Ook neemt niemand deze eer uit zichzelf, doch slechts wanneer hij door God wordt geroepen, zoals ook Aä̱ron.
5 Zo heeft ook de Christus zichzelf niet verheerlijkt door hogepriester te worden, maar [hij werd verheerlijkt door hem] die met betrekking tot hem sprak: „Gij zijt mijn zoon; heden ben ík uw vader geworden.”
6 Zoals hij ook op een andere plaats zegt: „Gij zijt priester in eeuwigheid naar de wijze van Melchize̱dek.”
7 In de dagen van zijn vlees heeft [Christus], met sterk geroep en tranen, smekingen en ook smeekbeden opgedragen aan Degene die hem uit de dood kon redden, en hij werd wegens zijn godvruchtige vrees verhoord.
8 Hoewel hij een Zoon was, heeft hij gehoorzaamheid geleerd uit de dingen die hij heeft geleden;
9 en nadat hij tot volmaaktheid was gebracht, is hij voor allen die hem gehoorzamen, oorzaak van eeuwige redding geworden,
10 omdat hij door God uitdrukkelijk een hogepriester naar de wijze van Melchize̱dek is genoemd.
11 Over hem hebben wij veel te zeggen, en het is moeilijk te verklaren, aangezien GIJ afgestompt van gehoor zijt geworden.
12 Ja, want ofschoon GIJ eigenlijk leraren moest zijn met het oog op de tijd, hebt GIJ wederom iemand nodig die U van het begin af de elementaire dingen van de heilige uitspraken Gods leert; en GIJ zijt geworden als zij die melk, geen vast voedsel, nodig hebben.
13 Want een ieder die melk gebruikt, is onbekend met het woord der rechtvaardigheid, want hij is een klein kind.
14 Vast voedsel behoort echter bij rijpe mensen, bij hen die door gebruik hun waarnemingsvermogen hebben geoefend om zowel goed als kwaad te onderscheiden.
Hebreeën 6
6 Laten wij daarom, nu wij de grondleer over de Christus achter ons hebben gelaten, tot rijpheid voortgaan, zonder opnieuw een fundament te leggen, namelijk berouw over dode werken, en geloof jegens God,
2 de leer over dopen en de oplegging der handen, de opstanding der doden en het eeuwige oordeel.
3 En dit zullen wij doen, indien God het ook vergunt.
4 Want het is onmogelijk om hen die eens voor al verlicht zijn geweest en die de hemelse vrije gave hebben gesmaakt en die deelgenoten zijn geworden van heilige geest
5 en die het voortreffelijke woord van God en krachten van het komende samenstel van dingen hebben gesmaakt,
6 maar die zijn afgevallen, wederom tot berouw te brengen, omdat zij voor zichzelf de Zoon van God opnieuw aan een paal hangen en hem aan openbare schande blootstellen.
7 De grond bijvoorbeeld, die de dikwijls daarop vallende regen indrinkt en dan plantengroei voortbrengt, bruikbaar voor hen ten behoeve van wie hij ook bebouwd wordt, ontvangt in ruil daarvoor een zegen van God.
8 Wanneer hij echter doorns en distels voortbrengt, wordt hij verworpen en is hij de vervloeking nabij; en het einde ervan is verbranding.
9 Al spreken wij ook zo, geliefden, toch zijn wij in UW geval overtuigd van betere dingen en dingen die gepaard gaan met redding.
10 Want God is niet onrechtvaardig, zodat hij UW werk en de liefde die GIJ voor zijn naam hebt getoond doordat GIJ de heiligen hebt gediend en blijft dienen, zou vergeten.
11 Maar wij begeren dat een ieder van U dezelfde naarstigheid aan de dag legt om tot het einde toe de volle verzekerdheid van de hoop te hebben,
12 opdat GIJ niet traag wordt, maar navolgers zijt van hen die door geloof en geduld de beloften beërven.
13 Want toen God zijn belofte aan A̱braham deed, zwoer hij, daar hij bij niemand groter kon zweren, bij zichzelf
14 en zei: „Voorzeker, zegenend wil ik u zegenen en vermenigvuldigend wil ik u vermenigvuldigen.”
15 En zo verkreeg [A̱braham], nadat hij geduld had getoond, [deze] belofte.
16 Want mensen zweren bij wie groter is, en hun eed is het einde van elke redetwist, daar die een wettelijke waarborg voor hen is.
17 Op deze manier is God, toen hij zich voornam om aan de erfgenamen van de belofte nog overvloediger de onveranderlijkheid van zijn raad te bewijzen, tussenbeide gekomen met een eed,
18 opdat wij, die naar de veilige plaats zijn gevlucht, door middel van twee onveranderlijke dingen, waarin God onmogelijk kan liegen, een krachtige aanmoediging mogen hebben om de hoop te grijpen die ons in het vooruitzicht is gesteld.
19 Deze [hoop] hebben wij als een anker voor de ziel, zowel zeker als vast, en ze gaat in tot binnen het gordijn,
20 waar ten behoeve van ons een voorloper is binnengegaan, Jezus, die voor eeuwig een hogepriester naar de wijze van Melchize̱dek is geworden.
Hebreeën 7
7 Want deze Melchize̱dek, koning van Sa̱lem, priester van de Allerhoogste God, die A̱braham bij zijn terugkeer van de slachting der koningen tegemoet kwam en hem zegende
2 en aan wie A̱braham een tiende van alle dingen toebedeelde, is in de eerste plaats, zoals de vertaling luidt, „Koning van Rechtvaardigheid”, en vervolgens ook koning van Sa̱lem, dat wil zeggen „Koning van Vrede”.
3 Daar hij zonder vader, zonder moeder, zonder geslachtsregister is, en noch een begin van dagen noch een einde des levens heeft, maar de Zoon van God gelijk is gemaakt, blijft hij priester voor altijd.
4 Aanschouwt dan hoe groot deze man was, aan wie A̱braham, het familiehoofd, een tiende van de voornaamste buit gaf.
5 Zeker, de mannen uit de zonen van Le̱vi die het priesterambt ontvangen, hebben volgens de Wet een gebod om tienden van het volk te heffen, dat wil zeggen van hun broeders, ook al zijn dezen uit de lendenen van A̱braham voortgekomen;
6 maar hij wiens geslacht niet van hen wordt afgeleid, nam van A̱braham tienden en zegende hem die de beloften had.
7 Nu wordt ontegenzeglijk het mindere gezegend door het meerdere.
8 En in het ene geval zijn het mensen die sterven, die tienden ontvangen, maar in het andere geval is het iemand van wie wordt getuigd dat hij leeft.
9 En wanneer ik de uitdrukking mag gebruiken, door bemiddeling van A̱braham heeft zelfs Le̱vi, die tienden ontvangt, tienden betaald,
10 want hij bevond zich nog in de lendenen van zijn voorvader toen Melchize̱dek hem tegemoet kwam.
11 Indien volmaaktheid dan werkelijk door middel van het levitische priesterschap kwam (want met dit als kenmerk werd het volk de Wet gegeven), waarom zou het dan nog nodig zijn dat er een andere priester opstaat naar de wijze van Melchize̱dek en van wie niet wordt gezegd dat hij naar de wijze van Aä̱ron is?
12 Want aangezien het priesterschap wordt veranderd, vindt er noodzakelijkerwijs ook een verandering van de wet plaats.
13 Want hij ten aanzien van wie deze dingen worden gezegd, is een lid van een andere stam geweest, waarvan niemand dienst bij het altaar heeft gedaan.
14 Want het is overduidelijk dat onze Heer uit Ju̱da is gesproten, een stam ten aanzien waarvan Mo̱zes niets met betrekking tot priesters heeft gezegd.
15 En het is in nog overvloediger mate duidelijk dat er een andere priester opstaat die overeenkomst met Melchize̱dek vertoont,
16 die het niet is geworden volgens de wet van een gebod dat van het vlees afhangt, maar volgens de kracht van een onvernietigbaar leven,
17 want het getuigenis luidt: „Gij zijt priester in eeuwigheid naar de wijze van Melchize̱dek.”
18 Stellig wordt derhalve het voorgaande gebod wegens de zwakheid en ondoeltreffendheid ervan afgeschaft.
19 Want de Wet heeft niets tot volmaaktheid gebracht, maar het bovendien invoeren van een betere hoop wel, waardoor wij tot God naderen.
20 Ook voor zover het niet zonder een gezworen eed is geschied
21 (want er zijn er inderdaad die zonder een gezworen eed priester zijn geworden, maar er is er één met een eed, gezworen door Degene die met betrekking tot hem zei: „Jehovah heeft gezworen (en hij zal geen spijt gevoelen): ’Gij zijt priester in eeuwigheid’”),
22 in zoverre is Jezus ook degene geworden die als borg van een beter verbond is gegeven.
23 Bovendien moesten velen [achtereenvolgens] priester worden omdat zij door de dood verhinderd werden het te blijven,
24 maar hij, omdat hij tot in eeuwigheid blijft leven, bezit zijn priesterschap zonder enige opvolgers.
25 Dientengevolge is hij ook in staat om degenen die door bemiddeling van hem tot God naderen, volledig te redden, daar hij altijd leeft om voor hen te pleiten.
26 Want zo’n hogepriester als deze was precies geschikt voor ons: loyaal, schuldeloos, onbesmet, afgescheiden van de zondaars en hoger geworden dan de hemelen.
27 Hij behoeft niet dagelijks, zoals die hogepriesters, slachtoffers te brengen, eerst voor zijn eigen zonden en daarna voor die van het volk (want dit heeft hij eens voor altijd gedaan toen hij zichzelf ten offer bracht);
28 want de Wet stelt mensen die met zwakheid behept zijn tot hogepriester aan, maar het woord van de gezworen eed, die na de Wet kwam, [stelt] een Zoon [aan], die voor eeuwig tot volmaaktheid is gebracht.
Hebreeën 8
8 Van de besproken dingen nu is dit de hoofdzaak: Wij hebben zo’n hogepriester, en hij heeft plaats genomen aan de rechterhand van de troon der Majesteit in de hemelen,
2 een openbare dienaar van de heilige plaats en van de ware tent, die door Jehovah en niet door een mens is opgericht.
3 Want iedere hogepriester wordt aangesteld om zowel gaven als slachtoffers te brengen, waarom het noodzakelijk was dat ook deze iets had om te offeren.
4 Indien hij nu op aarde was, zou hij geen priester zijn, daar er [mannen] zijn die volgens de Wet de gaven offeren,
5 maar dezen verrichten heilige dienst in een voorafbeelding en een schaduw van de hemelse dingen; evenals Mo̱zes, toen hij op het punt stond de tent in zijn geheel te maken, het goddelijke bevel kreeg: Want, zo zegt hij: „Zie toe dat gij alle dingen maakt naar [hun] model, dat u op de berg werd getoond.”
6 Maar nu heeft [Jezus] een uitnemender openbare dienst verkregen, zodat hij ook de middelaar van een dienovereenkomstig beter verbond is, dat wettelijk bevestigd is op betere beloften.
7 Want indien op dat eerste verbond niets aan te merken was geweest, zou er geen plaats zijn gezocht voor een tweede;
8 want hij heeft iets aan te merken op het volk wanneer hij zegt: „’Zie! Er komen dagen’, zegt Jehovah, ’en ik zal stellig met het huis van I̱sraël en met het huis van Ju̱da een nieuw verbond sluiten;
9 niet overeenkomstig het verbond dat ik met hun voorvaders sloot op [de] dag dat ik hen bij de hand vatte om hen uit het land Egy̱pte te leiden, want zij zijn niet in mijn verbond gebleven, zodat ik mij niet meer om hen heb bekommerd’, zegt Jehovah.
10 ’Want dit is het verbond dat ik na die dagen met het huis van I̱sraël zal aangaan’, zegt Jehovah. ’Ik wil mijn wetten in hun verstand leggen, en in hun hart zal ik ze schrijven. En ik wil hun God worden, en zíȷ́ zullen mijn volk worden.
11 En zij zullen geenszins een ieder zijn medeburger en een ieder zijn broeder leren, door te zeggen: „Ken Jehovah!” Want zij allen zullen mij kennen, van [de] geringste tot [de] grootste onder hen.
12 Want ik zal barmhartig zijn ten aanzien van hun onrechtvaardige daden, en ik zal hun zonden geenszins meer gedenken.’”
13 Wanneer hij zegt „een nieuw [verbond]”, heeft hij het vroegere verouderd gemaakt. Welnu, wat verouderd is gemaakt en oud wordt, staat op het punt te verdwijnen.
Hebreeën 9
9 Wat het vroegere [verbond] dan aangaat, het had voorschriften voor heilige dienst en [zijn] aardse heilige plaats.
2 Want er werd een eerste tent[afdeling] gemaakt, waarin zich de lampenstandaard bevond en ook de tafel en de uitstalling van de broden; en die wordt „het Heilige” genoemd.
3 Maar achter het tweede gordijn bevond zich de tent[afdeling] die „het Allerheiligste” werd genoemd.
4 Deze had een gouden reukvat en de rondom met goud overtrokken ark des verbonds, waarin zich de gouden kruik met het manna bevond en de staf van Aä̱ron die uitgebot was, en de tafelen van het verbond;
5 daarboven waren echter de glorierijke cherubs, die het verzoen[deksel] overschaduwden. Maar het is nu niet de tijd om in bijzonderheden over deze dingen te spreken.
6 Nadat deze dingen aldus waren gemaakt, gaan de priesters te allen tijde de eerste tent[afdeling] binnen om de heilige diensten te verrichten;
7 maar in de tweede [afdeling] gaat alleen de hogepriester eenmaal per jaar binnen, niet zonder bloed, dat hij offert voor zichzelf en voor de in onwetendheid begane zonden van het volk.
8 Aldus maakt de heilige geest duidelijk dat de weg tot in de heilige plaats nog niet openbaar gemaakt was zolang de eerste tent stond.
9 Deze [tent] nu is een illustratie voor de bestemde tijd die er thans is, en in overeenstemming daarmee worden er zowel gaven als slachtoffers gebracht. Deze kunnen echter hem die heilige dienst verricht, niet tot volmaaktheid brengen wat zijn geweten betreft,
10 maar hebben slechts te maken met spijzen en dranken en verscheidene dopen. Het waren wettelijke vereisten die betrekking hadden op het vlees en opgelegd waren tot aan de bestemde tijd om dingen recht te zetten.
11 Toen Christus echter kwam als hogepriester van de goede dingen die geschied zijn, en wel door de grotere en volmaaktere tent, die niet met handen is gemaakt, dat wil zeggen niet van deze schepping,
12 is hij, neen, niet met het bloed van bokken en van jonge stieren, maar met zijn eigen bloed, eens voor altijd de heilige plaats binnengegaan en heeft een eeuwige bevrijding [voor ons] verworven.
13 Want indien het bloed van bokken en van stieren en de as van een vaars, waarmee de verontreinigden besprenkeld worden, zodanig heiligt dat het vlees rein wordt,
14 hoeveel te meer zal dan het bloed van de Christus, die door een eeuwige geest zichzelf zonder smet aan God heeft geofferd, ons geweten reinigen van dode werken, opdat wij heilige dienst voor [de] levende God kunnen verrichten?
15 Daarom is hij dus middelaar van een nieuw verbond, opdat zij die geroepen zijn, de belofte van de eeuwige erfenis zouden ontvangen, aangezien er een sterven heeft plaatsgevonden om [hen] door losprijs te verlossen van de overtredingen onder het vroegere verbond.
16 Want waar een verbond is, moet de dood van de [menselijke] verbondssluiter worden aangetoond.
17 Want een verbond is geldig over dode [slachtoffers], daar het nooit van kracht is zolang de [menselijke] verbondssluiter nog leeft.
18 Dientengevolge werd ook het vroegere [verbond] niet ingewijd zonder bloed.
19 Want toen Mo̱zes elk gebod volgens de Wet tot heel het volk had gesproken, nam hij het bloed van de jonge stieren en van de bokken met water en scharlaken wol en hysop en besprenkelde het boek zelf en heel het volk,
20 en zei: „Dit is het bloed van het verbond dat God U als een gebod heeft opgelegd.”
21 En de tent en alle vaten van de openbare dienst besprenkelde hij evenzo met het bloed.
22 Ja, bijna alle dingen worden volgens de Wet met bloed gereinigd, en indien er geen bloed wordt vergoten, geschiedt er geen vergeving.
23 Daarom was het noodzakelijk dat de voorafbeeldingen van de dingen in de hemelen door deze middelen gereinigd werden, maar de hemelse dingen zelf met slachtoffers die beter zijn dan zulke slachtoffers.
24 Want Christus is niet binnengegaan in een met handen gemaakte heilige plaats, een kopie van de werkelijkheid, maar in de hemel zelf, om nu ten behoeve van ons voor de persoon van God te verschijnen.
25 Noch om zichzelf dikwijls te offeren, zoals de hogepriester inderdaad van jaar tot jaar de heilige plaats binnengaat met bloed dat niet het zijne is.
26 Anders zou hij dikwijls moeten lijden sinds de grondlegging der wereld. Maar nu heeft hij zich in het besluit van de samenstelsels van dingen eens voor altijd gemanifesteerd om zonde weg te doen door middel van het slachtoffer van zichzelf.
27 En zoals het voor de mensen weggelegd is eens voor altijd te sterven, maar daarna een oordeel,
28 zo werd ook de Christus eens voor altijd geofferd om de zonden van velen te dragen, en de tweede maal dat hij verschijnt, zal het los van de zonde zijn en aan hen die vurig naar hem uitzien voor [hun] redding.
Hebreeën 10
10 Want aangezien de Wet een schaduw heeft van de toekomstige goede dingen, maar niet het wezen van de dingen zelf, kunnen [mensen] nimmer met dezelfde slachtoffers die zij voortdurend van jaar tot jaar brengen, degenen die toetreden, tot volmaaktheid brengen.
2 Zou anders het brengen van de [slachtoffers] niet zijn opgehouden, omdat zij die heilige dienst verrichtten en eens voor altijd waren gereinigd, geen bewustzijn van zonden meer zouden hebben?
3 Integendeel, door deze slachtoffers is er van jaar tot jaar een herinnering aan zonden,
4 want het is niet mogelijk dat het bloed van stieren en van bokken zonden wegneemt.
5 Daarom zegt hij bij zijn komst in de wereld: „’Slachtoffer en offergave hebt gij niet gewild, maar gij hebt mij een lichaam bereid.
6 Volledige brandoffers en zonde[offer] hebt gij niet goedgekeurd.’
7 Toen zei ik: ’Zie! Ik ben gekomen (in de boekrol staat over mij geschreven) om uw wil te doen, o God.’”
8 Na eerst te zeggen: „Slachtoffers en offergaven en volledige brandoffers en zonde[offer] hebt gij niet gewild noch goedgekeurd” — [slachtoffers] die volgens de Wet worden gebracht —
9 zegt hij vervolgens werkelijk: „Zie! Ik ben gekomen om uw wil te doen.” Hij doet het eerste weg om het tweede in te stellen.
10 Krachtens de genoemde „wil” zijn wij geheiligd door middel van de offergave van het lichaam van Jezus Christus, eens voor altijd.
11 Ook neemt iedere priester van dag tot dag zijn plaats in om openbare dienst te verrichten en dikwijls dezelfde slachtoffers te brengen, daar deze nooit volledig zonden kunnen wegnemen.
12 Maar deze heeft voor altijd één slachtoffer voor zonden gebracht en is aan de rechterhand van God gaan zitten,
13 van die tijd af wachtend totdat zijn vijanden tot een voetbank voor zijn voeten gesteld zouden worden.
14 Want door één [slacht]offer heeft hij hen die geheiligd worden, voor altijd tot volmaaktheid gebracht.
15 Bovendien legt ook de heilige geest getuigenis aan ons af, want na te hebben gezegd:
16 „’Dit is het verbond dat ik na die dagen ten aanzien van hen zal aangaan’, zegt Jehovah. ’Ik wil mijn wetten in hun hart leggen, en in hun verstand zal ik ze schrijven’”,
17 [zegt de geest vervolgens:] „En ik zal hun zonden en hun wetteloze daden geenszins meer gedenken.”
18 Welnu, waar deze vergeven zijn, daar is geen offergave voor zonde meer.
19 Daarom, broeders, aangezien wij door het bloed van Jezus vrijmoedigheid hebben betreffende de weg die toegang verleent tot de heilige plaats,
20 die hij voor ons heeft ingewijd als een nieuwe en levende weg door het gordijn, dat is zijn vlees, heen,
21 en aangezien wij een grote priester over het huis van God hebben,
22 zo laten wij met een waarachtig hart naderen, in de volle verzekerdheid van het geloof, nu ons hart door besprenkeling gezuiverd is van een boos geweten en ons lichaam gebaad is met rein water.
23 Laten wij zonder wankelen vasthouden aan de openbare bekendmaking van onze hoop, want hij die beloofd heeft, is getrouw.
24 En laten wij op elkaar letten ten einde tot liefde en voortreffelijke werken aan te sporen,
25 het onderling vergaderen niet nalatend, zoals voor sommigen gebruikelijk is, maar laten wij elkaar aanmoedigen, en dat te meer naarmate GIJ de dag ziet naderen.
26 Want indien wij moedwillig zonde beoefenen na de nauwkeurige kennis van de waarheid te hebben ontvangen, blijft er geen slachtoffer voor zonden meer over,
27 maar [is er] een stellige vreselijke verwachting van oordeel en een vurige jaloezie die de tegenstanders zal verteren.
28 Een ieder die de wet van Mo̱zes heeft geminacht, sterft zonder mededogen op het getuigenis van twee of drie [personen].
29 Hoeveel zwaarder straf, dunkt U, zal dan niet hij waardig gerekend worden die de Zoon van God met voeten heeft getreden en die het bloed van het verbond, waardoor hij geheiligd werd, als van gewone waarde heeft geacht en die de geest der onverdiende goedheid met verachting heeft gekrenkt?
30 Want wij kennen hem die gezegd heeft: „Aan mij is de wraak; ik wil vergelden”; en wederom: „Jehovah zal zijn volk oordelen.”
31 Het is iets vreselijks in de handen van [de] levende God te vallen.
32 Blijft echter aan de vroegere dagen denken, waarin GIJ, na verlicht te zijn, onder veel lijden een zware strijd hebt verduurd,
33 soms terwijl GIJ zoals in een theater zowel aan smaadheden als verdrukkingen werdt blootgesteld, en soms terwijl GIJ deelhebbers werdt met hen die dit ondervonden.
34 Want GIJ hebt zowel medegevoel kenbaar gemaakt ten aanzien van degenen die in de gevangenis waren, als de roof van UW bezittingen met vreugde aanvaard, daar GIJ wist dat GIJ zelf een beter en een blijvend bezit hebt.
35 Werpt daarom UW vrijmoedigheid van spreken niet weg, welke een grote beloning met zich brengt.
36 Want GIJ hebt volharding nodig, om, na de wil van God gedaan te hebben, de [vervulling van de] belofte te ontvangen.
37 Want nog „een zeer korte tijd” en „hij die komt, zal komen en zal niet uitblijven”.
38 „Maar mijn rechtvaardige zal wegens geloof leven” en „indien hij terugdeinst, heeft mijn ziel geen behagen in hem”.
39 Welnu, wij behoren niet tot het soort dat terugdeinst, wat tot vernietiging leidt, maar tot het soort dat geloof heeft, wat tot het in het leven behouden van de ziel leidt.
Hebreeën 11
11 Geloof is de verzekerde verwachting van dingen waarop wordt gehoopt, de duidelijke demonstratie van werkelijkheden die echter niet worden gezien.
2 Want hierdoor werd er ten aanzien van de mannen uit de oudheid getuigenis afgelegd.
3 Door geloof bemerken wij dat de samenstelsels van dingen door Gods woord geordend werden, zodat hetgeen gezien wordt, ontstaan is uit dingen die niet zichtbaar zijn.
4 Door geloof heeft A̱bel een slachtoffer van grotere waarde aan God gebracht dan Ka̱ïn, door welk [geloof] er getuigenis omtrent hem werd afgelegd dat hij rechtvaardig was, daar God getuigenis aflegde betreffende zijn gaven; en hierdoor spreekt hij nog, alhoewel hij gestorven is.
5 Door geloof werd He̱noch overgebracht, opdat hij de dood niet zou zien, en hij was nergens te vinden, omdat God hem had overgebracht; want vóór zijn overbrenging had hij het getuigenis dat hij God welgevallig was geweest.
6 Bovendien is het zonder geloof onmogelijk [hem] welgevallig te zijn, want wie tot God nadert, moet geloven dat hij bestaat en dat hij de beloner wordt van wie hem ernstig zoeken.
7 Door geloof heeft No̱ach, nadat hem een goddelijke waarschuwing was gegeven aangaande dingen die nog niet werden gezien, godvruchtige vrees aan de dag gelegd en een ark gebouwd tot redding van zijn huisgezin; en door dit [geloof] heeft hij de wereld veroordeeld, en hij is een erfgenaam geworden van de rechtvaardigheid die overeenkomstig geloof is.
8 Door geloof heeft A̱braham, toen hij geroepen werd, gehoorzaamd door weg te trekken naar een plaats die hij als erfenis zou ontvangen; en hij vertrok zonder te weten waar hij naar toe ging.
9 Door geloof vertoefde hij als vreemdeling in het land der belofte als in een vreemd land en woonde in tenten met I̱saäk en Ja̱kob, die met hem erfgenamen waren van precies dezelfde belofte.
10 Want hij verwachtte de stad die werkelijke fundamenten heeft, van welke [stad] God de bouwer en maker is.
11 Door geloof kreeg ook Sa̱ra zelf kracht om zwanger te worden, zelfs toen zij de leeftijdsgrens was gepasseerd, daar zij hem getrouw achtte die de belofte gegeven had.
12 Daarom zijn er ook uit één [man], die nog wel zo goed als dood was, [kinderen] geboren als de sterren aan de hemel in menigte en als de zandkorrels aan de zeeoever, zo ontelbaar.
13 In geloof zijn al dezen gestorven, ofschoon zij de [vervulling van de] beloften niet verkregen hebben, maar zij hebben ze van verre gezien en begroet en hebben in het openbaar bekendgemaakt dat zij vreemden en tijdelijke inwoners in het land waren.
14 Want wie zulke dingen zeggen, geven duidelijk te kennen dat zij ernstig een eigen plaats zoeken.
15 En toch zouden zij, indien zij werkelijk waren blijven denken aan die [plaats] waar zij vandaan waren gekomen, gelegenheid hebben gehad om terug te keren.
16 Maar nu trachten zij een betere [plaats] te verkrijgen, namelijk een die tot de hemel behoort. Daarom schaamt God zich niet over hen, om als hun God te worden aangeroepen, want hij heeft een stad voor hen gereedgemaakt.
17 Door geloof heeft A̱braham, toen hij beproefd werd, I̱saäk zo goed als geofferd, en hij die met blijdschap de beloften had ontvangen, poogde [zijn] eniggeboren [zoon] te offeren,
18 alhoewel er tot hem was gezegd: „Wat ’uw zaad’ genoemd zal worden, zal door bemiddeling van I̱saäk zijn.”
19 Maar hij was van oordeel dat God hem zelfs uit de doden kon opwekken, en daaruit heeft hij hem ook bij wijze van illustratie ontvangen.
20 Door geloof heeft ook I̱saäk Ja̱kob en E̱sau gezegend met betrekking tot toekomstige dingen.
21 Door geloof heeft Ja̱kob, toen hij op sterven lag, elk van de zonen van Jo̱zef gezegend en heeft hij aanbeden, leunend op het uiteinde van zijn staf.
22 Door geloof heeft Jo̱zef, toen zijn einde naderde, melding gemaakt van de uittocht van de zonen van I̱sraël; en hij heeft bevel gegeven betreffende zijn gebeente.
23 Door geloof werd Mo̱zes na zijn geboorte drie maanden lang door zijn ouders verborgen, omdat zij zagen dat het jonge kind mooi was, en zij vreesden het bevel van de koning niet.
24 Door geloof heeft Mo̱zes, toen hij opgegroeid was, geweigerd de zoon van de dochter van Farao genoemd te worden
25 en verkoos hij veel liever met het volk van God slecht behandeld te worden dan de tijdelijke genieting der zonde te hebben,
26 omdat hij de smaad van de Christus een grotere rijkdom achtte dan de schatten van Egy̱pte, want hij hield het oog oplettend gericht op de beloning.
27 Door geloof verliet hij Egy̱pte, doch zonder de toorn van de koning te vrezen, want hij bleef standvastig als zag hij de Onzichtbare.
28 Door geloof had hij het Pascha gevierd en het bespatten met het bloed, opdat de verdelger hun eerstgeborenen niet zou aanraken.
29 Door geloof trokken zij door de Rode Zee als over droog land, maar toen de Egyptenaren het ook probeerden, werden zij verzwolgen.
30 Door geloof stortten de muren van Je̱richo in nadat men er zeven dagen lang omheen getrokken was.
31 Door geloof is Ra̱chab, de hoer, niet omgekomen met hen die ongehoorzaam handelden, omdat zij de verspieders in vrede had ontvangen.
32 En wat zal ik nog meer zeggen? Want de tijd zal mij ontbreken indien ik verder vertel over Gi̱deon, Ba̱rak, Si̱mson, Je̱fta, Da̱vid alsook Sa̱muël en de [andere] profeten,
33 die door geloof koninkrijken een nederlaag toebrachten in de strijd, rechtvaardigheid bewerkten, beloften verkregen, de muilen van leeuwen toestopten,
34 de kracht van het vuur stuitten, aan de scherpte van het zwaard ontkwamen, van een zwakke toestand krachtig werden gemaakt, dapper werden in de oorlog, de legers van vreemdelingen op de vlucht dreven.
35 Vrouwen ontvingen hun doden door opstanding; maar andere [mannen] werden gemarteld omdat zij geen verlossing door een of andere losprijs wilden aanvaarden, opdat zij tot een betere opstanding mochten geraken.
36 Ja, anderen kregen hun beproeving door bespottingen en geselingen, zelfs meer dan dat, door boeien en gevangenissen.
37 Zij werden gestenigd, zij werden beproefd, zij werden in stukken gezaagd, zij stierven door afslachting met het zwaard, zij zwierven rond in schapenvachten, in geitenvellen, terwijl zij gebrek leden en verdrukt en slecht behandeld werden;
38 en de wereld was hun niet waardig. Zij doolden rond in woestijnen en op bergen en in grotten en holen der aarde.
39 En toch hebben al dezen, ofschoon er door hun geloof getuigenis ten aanzien van hen werd afgelegd, de [vervulling van de] belofte niet verkregen,
40 daar God iets beters voor ons voorzag, opdat zij zonder ons niet tot volmaaktheid gebracht zouden worden.
Hebreeën 12
12 Daarom dan, omdat wij zo’n grote wolk van getuigen rondom ons hebben, laten ook wij elk gewicht en de zonde die ons gemakkelijk verstrikt, afleggen en met volharding de wedloop lopen die voor ons ligt,
2 terwijl wij oplettend het oog gericht houden op de Voornaamste Bewerker en Volmaker van ons geloof, Jezus. Wegens de hem in het vooruitzicht gestelde vreugde heeft hij een martelpaal verduurd, schande verachtend, en is hij aan de rechterhand van de troon van God gaan zitten.
3 Ja, let nauwkeurig op degene die van zondaars zo’n tegenspraak tegen hun eigen belangen in heeft verduurd, opdat GIJ niet moe wordt en bezwijkt in UW ziel.
4 In UW strijd tegen die zonde hebt GIJ nog nooit tot bloedens toe weerstand geboden,
5 maar GIJ hebt de vermaning die tot U als zonen wordt gericht, helemaal vergeten: „Mijn zoon, acht [het] strenge onderricht dat van Jehovah komt, niet gering en bezwijk niet wanneer gij door hem wordt gecorrigeerd,
6 want die Jehovah liefheeft, wordt door hem streng onderricht, ja, hij geselt een ieder die hij als zoon aanneemt.”
7 Wat GIJ verduurt, dient tot streng onderricht. God behandelt U als zonen. Want wat voor een zoon is hij die niet door een vader streng wordt onderricht?
8 Indien GIJ echter zonder het strenge onderricht zijt waarvan allen deelgenoten zijn geworden, zijt GIJ in werkelijkheid onwettige kinderen en geen zonen.
9 Bovendien hadden wij vroeger vaders die van ons vlees waren om ons streng te onderrichten, en wij betoonden hun steeds achting. Zullen wij ons dan niet veel meer aan de Vader van ons geestelijke leven onderwerpen en leven?
10 Want zij dienden ons gewoonlijk gedurende enkele dagen naar hun eigen goeddunken streng onderricht toe, maar hij doet het tot ons nut, opdat wij deel zouden krijgen aan zijn heiligheid.
11 Nu schijnt elk streng onderricht weliswaar op het ogenblik zelf niet vreugdevol te zijn, maar bedroevend; toch werpt het later voor hen die erdoor geoefend zijn, een vreedzame vrucht af, namelijk rechtvaardigheid.
12 Daarom, richt de neerhangende handen en de verslapte knieën op,
13 en blijft rechte paden voor UW voeten maken, opdat wat kreupel is niet ontwricht raakt, maar veeleer gezond gemaakt wordt.
14 Streeft naar vrede met alle mensen en naar de heiliging, zonder welke niemand de Heer zal zien,
15 terwijl GIJ er zorgvuldig op toeziet dat niemand van de onverdiende goedheid van God beroofd wordt; dat er geen giftige wortel opschiet en onrust veroorzaakt en velen daardoor verontreinigd worden;
16 dat er geen hoereerder is noch iemand die geen waardering heeft voor heilige dingen, zoals E̱sau, die in ruil voor één maaltijd zijn rechten als eerstgeborene weggaf.
17 Want GIJ weet dat hij ook daarna, toen hij de zegen wilde erven, werd verworpen, want hij vond geen plaats voor een verandering van geest, hoewel hij er met tranen ernstig naar zocht.
18 Want GIJ zijt niet genaderd tot dat wat betast kan worden en wat met vuur in vlam is gezet, en een donkere wolk en dikke duisternis en een storm
19 en het geschal van een trompet en de stem van woorden; op het horen van welke [stem] het volk smeekte dat er geen woord verder meer tot hen gesproken zou worden.
20 Want het bevel was ondraaglijk voor hen: „En indien een dier de berg aanraakt, moet het gestenigd worden.”
21 Ook was de tentoonspreiding zo vreeswekkend, dat Mo̱zes zei: „Ik ben bevreesd en beef.”
22 Maar GIJ zijt genaderd tot een berg Si̱on en een stad van [de] levende God, [het] hemelse Jeru̱zalem, en myriaden engelen,
23 in algemene vergadering, en de gemeente van de eerstgeborenen, die ingeschreven zijn in de hemelen, en God, de Rechter van allen, en de geestelijke levens van rechtvaardigen die tot volmaaktheid zijn gebracht,
24 en Jezus, de middelaar van een nieuw verbond, en het bloed der besprenkeling, dat op een betere wijze spreekt dan A̱bels [bloed].
25 Ziet toe dat GIJ hem die spreekt, niet vraagt U te willen verontschuldigen. Want indien zij niet zijn ontkomen die verontschuldigd vroegen te worden bij hem die een goddelijke waarschuwing op aarde gaf, dan nog veel minder wij, als wij ons afkeren van hem die uit de hemelen spreekt.
26 Zijn stem deed toen de aarde schokken, maar nu heeft hij de belofte gedaan en gezegd: „Nog eenmaal wil ik niet alleen de aarde, maar ook de hemel in beroering brengen.”
27 Welnu, de uitdrukking „Nog eenmaal” duidt op de verwijdering van de dingen die worden geschokt als dingen die gemaakt zijn, opdat de dingen die niet worden geschokt, blijven.
28 Laten wij daarom, aangezien wij een koninkrijk zullen ontvangen dat niet geschokt kan worden, onverdiende goedheid blijven hebben, waardoor wij heilige dienst voor God kunnen verrichten op een hem welgevallige wijze, met godvruchtige vrees en ontzag.
29 Want onze God is ook een verterend vuur.
Hebreeën 13
13 Laat UW broederlijke liefde blijven.
2 Vergeet de gastvrijheid niet, want daardoor hebben sommigen, zonder het zelf te weten, engelen gastvrij onthaald.
3 Denkt aan hen die in [gevangenis]boeien zijn, als waart GIJ met hen geboeid, en aan hen die slecht behandeld worden, daar GIJ ook zelf nog in een lichaam zijt.
4 Het huwelijk zij eerbaar onder allen en het huwelijksbed zonder verontreiniging, want God zal hoereerders en overspelers oordelen.
5 Laat [UW] levenswijze vrij zijn van de liefde voor geld, en weest tevreden met de tegenwoordige dingen. Want hij heeft gezegd: „Ik wil u geenszins in de steek laten noch u ooit verlaten.”
6 Dus kunnen wij goede moed hebben en zeggen: „Jehovah is mijn helper; ik wil niet bevreesd zijn. Wat kan een mens mij doen?”
7 Houdt hen in gedachtenis die onder U de leiding nemen, die het woord van God tot U hebben gesproken, en volgt [hun] geloof na, lettend op het einde van [hun] wandel.
8 Jezus Christus is gisteren en heden en in eeuwigheid dezelfde.
9 Laat U niet meeslepen door velerlei en vreemde leringen; want het is voortreffelijk dat het hart vastheid krijgt door onverdiende goedheid, niet door spijzen, waarbij zij die zich daardoor in beslag laten nemen, geen baat hebben gevonden.
10 Wij hebben een altaar waarvan zij die in de tent heilige dienst verrichten, geen recht hebben te eten.
11 Want de lichamen van die dieren waarvan het bloed ten behoeve van zonde door de hogepriester in de heilige plaats wordt gebracht, worden buiten de legerplaats verbrand.
12 Daarom heeft ook Jezus, om het volk met zijn eigen bloed te kunnen heiligen, buiten de poort geleden.
13 Laten wij dan tot hem gaan buiten de legerplaats en de smaad dragen die hij heeft gedragen,
14 want wij hebben hier geen blijvende stad, maar wij zoeken ernstig de toekomstige.
15 Laten wij door bemiddeling van hem God altijd een slachtoffer van lof brengen, namelijk de vrucht der lippen die zijn naam in het openbaar bekendmaken.
16 Vergeet bovendien niet goed te doen en anderen met U te laten delen, want zulke slachtoffers zijn God welgevallig.
17 Weest gehoorzaam aan hen die onder U de leiding nemen en weest onderdanig, want zij waken over UW ziel als [mensen] die rekenschap zullen afleggen, opdat zij dit met vreugde en niet met zuchten mogen doen, want dit zou voor U schadelijk zijn.
18 Blijft voor ons bidden, want wij koesteren het vertrouwen dat wij een eerlijk geweten hebben, daar wij ons in alle dingen eerlijk wensen te gedragen.
19 Maar ik vermaan U meer in het bijzonder dit te doen opdat ik des te eerder aan U word teruggegeven.
20 Moge nu de God van vrede, die de grote herder van de schapen met het bloed van een eeuwig verbond, onze Heer Jezus, uit de doden heeft doen opkomen,
21 U toerusten met al het goede om zijn wil te doen, en [moge hij] door bemiddeling van Jezus Christus datgene in ons verrichten wat welgevallig in zijn ogen is; aan wie de heerlijkheid zij in alle eeuwigheid. Amen.
22 Nu vermaan ik U, broeders, dit woord van aanmoediging te verdragen, want ik heb inderdaad in weinig woorden een brief aan U opgesteld.
23 Neemt er nota van dat onze broeder Timo̱theüs vrijgelaten is, met wie ik U, als hij vrij spoedig komt, zal zien.
24 Brengt mijn groeten over aan allen die onder U de leiding nemen en alle heiligen. Zij die in Ita̱lië zijn, zenden U hun groeten.
25 De onverdiende goedheid zij met U allen.
jakobus 1
1 Jako̱bus, een slaaf van God en van [de] Heer Jezus Christus, aan de twaalf stammen die overal verstrooid zijn: Gegroet!
2 Beschouwt het een en al vreugde, mijn broeders, wanneer U velerlei beproevingen overkomen,
3 daar GIJ weet dat deze beproefde hoedanigheid van UW geloof volharding bewerkt.
4 Maar laat de volharding haar werk voltooien, opdat GIJ volkomen en in alle opzichten ongeschonden moogt zijn en in niets te kort schiet.
5 Schiet iemand van U daarom te kort in wijsheid, dan moet hij God blijven vragen, want hij geeft aan allen edelmoedig en zonder verwijt; en ze zal hem gegeven worden.
6 Maar hij moet in geloof blijven vragen, zonder ook maar enigszins te twijfelen, want wie twijfelt, is gelijk een golf van de zee, die door de wind gedreven en heen en weer geslingerd wordt.
7 Die mens moet feitelijk niet menen dat hij iets van Jehovah zal ontvangen;
8 hij is een besluiteloos man, ongestadig in al zijn wegen.
9 Laat de geringe broeder echter juichen over zijn verhoging,
10 en de rijke over zijn vernedering, want als een bloem van de plantengroei zal hij voorbijgaan.
11 Want de zon gaat op met haar verzengende hitte en doet de plantengroei verdorren, en zijn bloem valt af en de schoonheid van haar uiterlijke verschijning gaat verloren. Zo zal ook de rijke in zijn wegen verwelken.
12 Gelukkig is de man die beproeving blijft verduren, want nadat hij is goedgekeurd, zal hij de kroon des levens ontvangen, die Jehovah beloofd heeft aan hen die hem blijven liefhebben.
13 Laat niemand, wanneer hij wordt beproefd, zeggen: „Ik word door God beproefd.” Want met kwade dingen kan God niet worden beproefd, noch beproeft hij zelf iemand.
14 Maar een ieder wordt beproefd doordat hij door zijn eigen begeerte meegetrokken en verlokt wordt.
15 Vervolgens baart de begeerte, als ze vruchtbaar is geworden, zonde; de zonde op haar beurt, wanneer volbracht, brengt de dood voort.
16 Wordt niet misleid, mijn geliefde broeders.
17 Elke goede gave en elk volmaakt geschenk komt van boven, want het daalt neer van de Vader der [hemelse] lichten, en bij hem is geen verandering van het keren van de schaduw.
18 Omdat hij het wilde, heeft hij ons voortgebracht door het woord der waarheid, opdat wij zekere eerstelingen van zijn schepselen zouden zijn.
19 Weet dit, mijn geliefde broeders. Ieder mens moet vlug zijn om te horen, langzaam om te spreken, langzaam met betrekking tot gramschap;
20 want de gramschap van een man bewerkt niet Gods rechtvaardigheid.
21 Doet daarom alle vuilheid weg en ook dat overbodige, [de] slechtheid, en aanvaardt met zachtaardigheid de inplanting van het woord, dat UW ziel kan redden.
22 Wordt echter daders van het woord en niet alleen hoorders, door UZELF met valse overleggingen te bedriegen.
23 Want indien iemand een hoorder van het woord is en geen dader, dan gelijkt zo iemand op een man die zijn natuurlijke aangezicht in een spiegel bekijkt.
24 Want hij bekijkt zich en gaat dan weg en vergeet prompt wat voor een mens hij is.
25 Wie daarentegen tuurt in de volmaakte wet, die tot de vrijheid behoort, en daarbij blijft, die zal, omdat hij geen vergeetachtig hoorder maar een dader van het werk is geworden, gelukkig zijn doordat hij [het] doet.
26 Indien iemand meent een vormelijke aanbidder te zijn en toch zijn tong niet in toom houdt, maar zijn eigen hart blijft bedriegen, diens vorm van aanbidding is waardeloos.
27 De vorm van aanbidding die van het standpunt van onze God en Vader uit bezien rein en onbesmet is, is deze: voor wezen en weduwen zorgen in hun verdrukking en zichzelf onbevlekt van de wereld bewaren.
jakobus 2
2 Mijn broeders, GIJ houdt er met betrekking tot het geloof van onze Heer Jezus Christus, onze heerlijkheid, toch geen begunstigingen op na?
2 Want indien er een man met gouden ringen aan zijn vingers en in prachtige kleding op UW vergadering binnenkomt, maar er ook een arme in vuile kleding binnenkomt,
3 doch GIJ degene die de prachtige kleding draagt, met begunstiging aanziet en zegt: „Zet u hier neer op een voortreffelijke plaats”, en GIJ tot de arme zegt: „Blijf daar staan”, of: „Ga daar onder aan mijn voetbank zitten”,
4 bestaat er dan geen klassenonderscheid onder U en zijt GIJ dan geen rechters geworden die verdorven beslissingen neemt?
5 Luistert, mijn geliefde broeders! Heeft God niet degenen die arm zijn ten aanzien van de wereld uitgekozen om rijk te zijn in geloof en erfgenamen van het koninkrijk, dat hij beloofd heeft aan hen die hem liefhebben?
6 GIJ hebt evenwel de arme oneer aangedaan. Zijn het niet de rijken die U onderdrukken en U voor rechtbanken slepen?
7 Lasteren zij niet de voortreffelijke naam waarnaar GIJ werdt genoemd?
8 Indien GIJ nu voortdurend de koninklijke wet volbrengt, overeenkomstig de schriftplaats: „Gij moet uw naaste liefhebben als uzelf”, doet GIJ heel goed.
9 Wanneer GIJ echter blijk blijft geven van begunstiging, begaat GIJ een zonde, want GIJ wordt door de wet als overtreders terechtgewezen.
10 Want al wie de gehele Wet onderhoudt, maar in één punt een misstap doet, die is een overtreder geworden van alle.
11 Want hij die gezegd heeft: „Gij moogt geen overspel plegen”, heeft ook gezegd: „Gij moogt niet moorden.” Indien gij nu geen overspel pleegt maar wel moordt, zijt gij een overtreder van de wet geworden.
12 Blijft zo spreken en blijft zo handelen als mensen die door de wet van een vrij volk geoordeeld zullen worden.
13 Want wie geen barmhartigheid beoefent, zal [zijn] oordeel hebben zonder barmhartigheid. Barmhartigheid juicht in triomf over oordeel.
14 Wat voor nut heeft het, mijn broeders, indien iemand zegt dat hij geloof heeft, maar hij heeft geen werken? Dat geloof kan hem toch niet redden?
15 Indien een broeder of een zuster zich in een naakte toestand bevindt en het toereikende voedsel voor de dag ontbeert,
16 doch iemand van U tot hen zegt: „Gaat heen in vrede, houdt U warm en goed gevoed”, maar GIJ geeft hun niet wat zij voor [hun] lichaam nodig hebben, wat heeft dat voor nut?
17 Zo is ook geloof, indien het geen werken heeft, op zichzelf dood.
18 Niettemin zal iemand zeggen: „Gij hebt geloof, en ik heb werken. Toon mij uw geloof los van de werken, en ik zal u mijn geloof tonen door mijn werken.”
19 Gij gelooft toch dat er één God is? Daaraan doet gij heel goed. En toch geloven de demonen ook en zij sidderen.
20 Wilt gij echter weten, o ijdel mens, dat geloof zonder werken inactief is?
21 Werd A̱braham, onze vader, niet rechtvaardig verklaard door werken, nadat hij zijn zoon I̱saäk op het altaar had geofferd?
22 Gij ziet dat [zijn] geloof met zijn werken samenwerkte en dat door [zijn] werken [zijn] geloof tot volmaaktheid werd gebracht,
23 en de schriftplaats werd vervuld die zegt: „A̱braham stelde geloof in Jehovah en het werd hem als rechtvaardigheid toegerekend”, en hij werd „Jehovah’s vriend” genoemd.
24 GIJ ziet dat een mens rechtvaardig verklaard wordt door werken, en niet door geloof alleen.
25 Werd evenzo ook Ra̱chab, de hoer, niet rechtvaardig verklaard door werken, nadat zij de boodschappers gastvrij ontvangen en hen langs een andere weg heengezonden had?
26 Ja, zoals het lichaam zonder geest dood is, zo is ook geloof zonder werken dood.
jakobus 3
3 Niet velen van U moeten leraren worden, mijn broeders, daar GIJ weet dat wij een zwaarder oordeel zullen ontvangen.
2 Want wij allen struikelen vele malen. Indien iemand in woorden niet struikelt, die is een volmaakt man, in staat om ook [zijn] gehele lichaam in toom te houden.
3 Indien wij paarden een toom in de bek leggen om ze ons te doen gehoorzamen, besturen wij ook hun gehele lichaam.
4 Ziet! Zelfs boten, ofschoon ze zo groot zijn en door sterke winden worden voortgedreven, worden door een heel klein roer gestuurd waarheen ook maar de neiging van de stuurman het wenst.
5 Zo is ook de tong een klein lid en toch snoeft ze grotelijks. Ziet! Hoe weinig vuur is er nodig om zo’n groot bos in brand te steken!
6 Welnu, de tong is een vuur. De tong vormt een wereld van onrechtvaardigheid onder onze leden, want ze bevlekt het gehele lichaam en zet het rad van het natuurlijke leven in vlam en wordt door Gehe̱nna in vlam gezet.
7 Want elke diersoort, zowel wilde beesten als vogels en kruipende dieren en zeedieren, kan door het menselijk geslacht getemd worden en is al getemd.
8 De tong echter kan geen mens temmen. Ze is een weerspannig, schadelijk ding, vol dodelijk gif.
9 Met haar zegenen wij Jehovah, ja, [de] Vader, en met haar vervloeken wij nochtans mensen die „naar Gods gelijkenis” tot bestaan zijn gekomen.
10 Uit dezelfde mond komt zegen en vloek voort. Het is niet juist, mijn broeders, dat deze dingen zo blijven geschieden.
11 Een bron doet toch niet uit dezelfde opening het zoete en het bittere opborrelen?
12 Mijn broeders, kan een vijgenboom soms olijven voortbrengen of een wijnstok vijgen? Evenmin kan zout water zoet water voortbrengen.
13 Wie is wijs en verstandig onder U? Hij tone uit zijn voortreffelijke gedrag zijn werken met een zachtaardigheid die bij wijsheid behoort.
14 Maar indien GIJ bittere jaloezie en twistgierigheid in UW hart hebt, snoeft en liegt niet tegen de waarheid.
15 Dit is niet de wijsheid die van boven neerdaalt, maar ze is aards, dierlijk, demonisch.
16 Want waar jaloezie en twistgierigheid zijn, daar is wanorde en allerlei verachtelijks.
17 Maar de wijsheid van boven is allereerst zuiver, vervolgens vredelievend, redelijk, bereid tot gehoorzamen, vol van barmhartigheid en goede vruchten, geen partijdig onderscheid makend, niet huichelachtig.
18 Bovendien wordt het zaad van de vrucht der rechtvaardigheid gezaaid onder vredige omstandigheden voor hen die vrede maken.
jakobus 4
4 Uit welke bron komen er oorlogen en uit welke bron komen er gevechten onder U? Komen ze niet uit deze bron, namelijk uit UW begeerten naar zingenot, die strijd voeren in UW leden?
2 GIJ begeert en toch hebt GIJ niet. GIJ blijft moorden en hebzucht koesteren, en toch kunt GIJ niet verkrijgen. GIJ blijft strijden en oorlog voeren. GIJ hebt niet, omdat GIJ niet vraagt.
3 GIJ vraagt en toch ontvangt GIJ niet, omdat GIJ met een verkeerde bedoeling vraagt, om [het] te besteden voor UW begeerten naar zingenot.
4 Overspeelsters, weet GIJ niet dat de vriendschap met de wereld vijandschap met God is? Al wie daarom een vriend van de wereld wil zijn, maakt zich tot een vijand van God.
5 Of meent GIJ dat de schriftplaats voor niets zegt: „Met een neiging tot afgunst blijft de geest die zich in ons heeft gevestigd, verlangen”?
6 De onverdiende goedheid die hij geeft, is echter groter. Daarom zegt ze: „God weerstaat de hoogmoedigen, maar hij geeft onverdiende goedheid aan de nederigen.”
7 Onderwerpt U daarom aan God; maar weerstaat de Duivel en hij zal van U wegvluchten.
8 Nadert tot God en hij zal tot U naderen. Reinigt UW handen, zondaars, en zuivert UW hart, besluitelozen.
9 Maakt plaats voor ellende en treurt en weent. UW lachen ga over in treuren, en [UW] vreugde in neerslachtigheid.
10 Vernedert U in de ogen van Jehovah en hij zal U verhogen.
11 Spreekt niet langer ten nadele van elkaar, broeders. Wie ten nadele van een broeder spreekt of zijn broeder oordeelt, spreekt ten nadele van de wet en oordeelt de wet. Nu dan, indien gij de wet oordeelt, zijt gij geen dader van de wet, maar een rechter.
12 Eén is wetgever en rechter, hij die kan redden en vernietigen. Maar gij, wie zijt gij, dat gij [uw] naaste oordeelt?
13 Welaan nu, GIJ die zegt: „Vandaag of morgen zullen wij naar deze stad trekken en daar een jaar doorbrengen, en wij zullen zaken doen en winst maken”,
14 terwijl GIJ niet weet wat UW leven morgen zal zijn. Want GIJ zijt een nevel, die voor een korte tijd verschijnt en dan verdwijnt.
15 In plaats daarvan zoudt GIJ moeten zeggen: „Indien Jehovah wil, zullen wij leven en ook dit of dat doen.”
16 Maar nu gaat GIJ prat op UW aanmatigend gesnoef. Al zulk pochen is goddeloos.
17 Indien iemand daarom weet hoe hij het juiste moet doen en het toch niet doet, is het hem tot zonde.
jakobus 5
5 Welaan nu, GIJ rijken, weent en jammert om UW ellenden die over U komen.
2 UW rijkdom is verrot en UW bovenklederen zijn door de mot aangetast.
3 UW goud en zilver is weggeroest, en hun roest zal tot een getuigenis tegen U zijn en UW vleesdelen verteren. Iets wat gelijk is aan vuur hebt GIJ in de laatste dagen opgestapeld.
4 Ziet! Het loon dat de werkers toekomt die UW velden hebben geoogst maar dat GIJ hebt ingehouden, blijft het uitroepen, en de hulpkreten van de zijde der oogsters zijn tot de oren van Jehovah der legerscharen doorgedrongen.
5 GIJ hebt in weelde geleefd op de aarde en hebt U aan zingenot overgegeven. GIJ hebt UW hart vetgemest op de dag van de slachting.
6 GIJ hebt veroordeeld, GIJ hebt de rechtvaardige vermoord. Weerstaat hij U niet?
7 Oefent daarom geduld, broeders, tot de tegenwoordigheid van de Heer. Ziet! De boer wacht de kostbare vrucht van de aarde af en oefent ten aanzien ervan geduld totdat hij de vroege regen en de late regen krijgt.
8 Oefent ook GIJ geduld; maakt UW hart standvastig, want de tegenwoordigheid van de Heer is nabij gekomen.
9 Slaakt geen zuchten tegen elkaar, broeders, opdat GIJ niet wordt geoordeeld. Ziet! De Rechter staat voor de deur.
10 Broeders, neemt als een model van het lijden van kwaad en het oefenen van geduld de profeten, die in de naam van Jehovah hebben gesproken.
11 Ziet! Wij prijzen hen die hebben volhard, gelukkig. GIJ hebt van de volharding van Job gehoord en hebt gezien hoe Jehovah het heeft laten aflopen, dat Jehovah zeer teder in genegenheid en barmhartig is.
12 Bovenal echter, mijn broeders, houdt op met zweren, ja, hetzij bij de hemel of bij de aarde of met enige andere eed. Maar laat UW Ja, Ja betekenen en UW Neen, Neen, opdat GIJ niet onder een oordeel valt.
13 Lijdt iemand onder U kwaad? Laat hij blijven bidden. Is iemand welgemoed? Laat hij psalmen zingen.
14 Is iemand onder U ziek? Laat hij de oudere mannen van de gemeente bij [zich] roepen, en laten zij over hem bidden en [hem] in de naam van Jehovah met olie inwrijven.
15 En het gebed des geloofs zal degene die zich niet wel voelt beter maken, en Jehovah zal hem oprichten. En als hij zonden heeft begaan, zal het hem vergeven worden.
16 Belijdt elkaar daarom openlijk UW zonden en bidt voor elkaar, opdat GIJ gezond gemaakt moogt worden. De smeking van een rechtvaardige heeft, als ze in werking is, veel kracht.
17 Eli̱a was een mens met dezelfde gevoelens als wij, en toch bad hij er in gebed om dat het niet zou regenen, en drie jaar en zes maanden lang regende het niet op het land.
18 En hij bad wederom, en de hemel gaf regen en het land bracht zijn vrucht voort.
19 Mijn broeders, indien iemand onder U door misleiding van de waarheid is afgebracht en een ander doet hem terugkeren,
20 weet dan dat hij die een zondaar van de dwaling van zijn weg doet terugkeren, zijn ziel van de dood zal redden en een menigte van zonden zal bedekken.
1 petrus 1
1 Pe̱trus, een apostel van Jezus Christus, aan de tijdelijke inwoners die verstrooid zijn in Po̱ntus, Gala̱tië, Kappado̱cië, A̱sia en Bithy̱nië, aan hen die uitverkoren zijn
2 overeenkomstig de voorkennis van God, de Vader, met heiliging door de geest, opdat zij gehoorzaam zijn en met het bloed van Jezus Christus besprenkeld worden: Mogen onverdiende goedheid en vrede ten aanzien van U vermeerderd worden.
3 Gezegend zij de God en Vader van onze Heer Jezus Christus, want overeenkomstig zijn grote barmhartigheid heeft hij ons door middel van de opstanding van Jezus Christus uit de doden een nieuwe geboorte gegeven tot een levende hoop,
4 tot een onverderfelijke en onbesmette en onverwelkelijke erfenis. Ze is in de hemelen weggelegd voor U,
5 die door Gods kracht door middel van geloof behoed wordt tot een redding welke gereed ligt om in de laatste tijdsperiode geopenbaard te worden.
6 In dit feit verheugt GIJ U zeer, alhoewel GIJ op het ogenblik voor een korte tijd, indien het zo moet zijn, door velerlei beproevingen wordt bedroefd,
7 opdat de beproefde hoedanigheid van UW geloof — welke van veel grotere waarde is dan goud, dat vergaat ook al wordt het door vuur beproefd — een reden tot lof en heerlijkheid en eer bevonden moge worden bij de openbaring van Jezus Christus.
8 Ofschoon GIJ hem nimmer hebt gezien, hebt GIJ hem lief. Ofschoon GIJ hem op het ogenblik niet aanschouwt, oefent GIJ toch geloof in hem en verheugt GIJ U zeer met een onuitsprekelijke en verheerlijkte vreugde,
9 daar GIJ het einddoel van UW geloof ontvangt, de redding van UW ziel.
10 Betreffende deze redding is naarstig navraag gedaan en een nauwkeurig onderzoek ingesteld door de profeten, die over de voor U bedoelde onverdiende goedheid hebben geprofeteerd.
11 Zij bleven onderzoeken op welk speciale tijdperk of wat voor een [tijdperk] de geest in hen betreffende Christus doelde, toen die van tevoren getuigenis aflegde van het voor Christus [bestemde] lijden en van de heerlijkheden die daarop zouden volgen.
12 Hun werd geopenbaard dat zij niet zichzelf, maar U dienden met de dingen die U nu zijn aangekondigd door bemiddeling van hen die het goede nieuws aan U hebben bekendgemaakt met heilige geest, die uit de hemel gezonden is. In diezelfde dingen zijn engelen begerig te turen.
13 Versterkt daarom UW geest tot activiteit, houdt UW zinnen volledig bij elkaar; vestigt UW hoop op de onverdiende goedheid die U ten deel zal vallen bij de openbaring van Jezus Christus.
14 Wordt als gehoorzame kinderen niet langer gevormd naar de begeerten die GIJ vroeger in UW onwetendheid hadt,
15 maar wordt ook GIJ, in overeenstemming met de Heilige die U geroepen heeft, zelf heilig in [UW] gehele gedrag,
16 want er staat geschreven: „GIJ moet heilig zijn, want ik ben heilig.”
17 Indien GIJ voorts de Vader aanroept, die onpartijdig oordeelt naar een ieders werk, gedraagt U dan met vrees gedurende de tijd van UW inwonende vreemdelingschap.
18 Want GIJ weet dat GIJ niet met vergankelijke dingen, met zilver of goud, werdt bevrijd van UW vruchteloze vorm van gedrag, die GIJ door overlevering van UW voorvaders hebt ontvangen.
19 Maar het was met kostbaar bloed, gelijk dat van een onbesmet en onbevlekt lam, ja, van Christus.
20 Zeker, hij was van tevoren gekend, vóór de grondlegging der wereld, maar hij werd op het einde der tijden openbaar gemaakt ter wille van U,
21 die door bemiddeling van hem gelovigen in God zijt, die hem uit de doden heeft opgewekt en hem heerlijkheid heeft gegeven, zodat UW geloof en hoop op God [gericht] zouden zijn.
22 Nu GIJ UW ziel hebt gezuiverd door [UW] gehoorzaamheid aan de waarheid, met ongehuichelde broederlijke genegenheid als resultaat, moet GIJ elkaar intens liefhebben vanuit het hart.
23 Want GIJ hebt een nieuwe geboorte gekregen, niet door vergankelijk, maar door onvergankelijk [wedervoortbrengend] zaad, door middel van het woord van [de] levende en blijvende God.
24 Want „alle vlees is als gras, en al zijn heerlijkheid is als een bloesem van het gras; het gras verdort, en de bloem valt af,
25 maar wat Jehovah zegt, blijft in eeuwigheid”. Welnu, dit is het „gezegde”, dit wat U als goed nieuws is bekendgemaakt.
1 petrus 2
2 Doet bijgevolg alle slechtheid en alle bedrog en huichelarij en [gevoelens van] afgunst en alle soorten van achterklap weg,
2 [en] vormt als pasgeboren baby’s een verlangen naar de onvervalste melk die tot het woord behoort, opdat GIJ door middel daarvan tot redding moogt groeien,
3 mits GIJ hebt gesmaakt dat de Heer goed is.
4 Komend tot hem als tot een levende steen, door de mensen weliswaar verworpen, maar uitverkoren, kostbaar, bij God,
5 wordt ook GIJZELF als levende stenen opgebouwd tot een geestelijk huis om een heilige priesterschap te vormen, ten einde geestelijke slachtoffers te brengen, aanvaardbaar voor God door bemiddeling van Jezus Christus.
6 Want in de Schrift is vervat: „Ziet! Ik leg in Si̱on een steen, uitverkoren, een fundament-hoeksteen, kostbaar; en wie er geloof in oefent, zal geenszins teleurgesteld worden.”
7 Voor U is hij daarom kostbaar, omdat GIJ gelovigen zijt; maar voor wie niet geloven, „is dezelfde steen die de bouwlieden verworpen hebben, [het] hoofd van [de] hoek geworden”,
8 en „een steen der struikeling en een rots des aanstoots”. Dezen struikelen omdat zij het woord ongehoorzaam zijn. Daartoe waren zij ook bestemd.
9 Maar GIJ zijt „een uitverkoren geslacht, een koninklijke priesterschap, een heilige natie, een volk tot een speciaal bezit, opdat GIJ alom de voortreffelijkheden zoudt bekendmaken” van degene die U uit de duisternis heeft geroepen tot zijn wonderbaar licht.
10 Want eens waart GIJ geen volk, maar nu zijt GIJ Gods volk; GIJ waart degenen jegens wie geen barmhartigheid was betoond, maar zijt nu degenen jegens wie barmhartigheid is betoond.
11 Geliefden, ik vermaan U als vreemdelingen en tijdelijke inwoners, U te blijven onthouden van vleselijke begeerten, daar die het juist zijn die strijd voeren tegen de ziel.
12 Bewaart een voortreffelijk gedrag onder de natiën, opdat zij in datgene waarin zij ten nadele van U spreken als over boosdoeners, ten gevolge van UW voortreffelijke werken, waarvan zij ooggetuigen zijn, God mogen verheerlijken op [zijn] inspectiedag.
13 Onderwerpt U ter wille van de Heer aan iedere menselijke schepping: hetzij aan een koning, als degene die superieur is,
14 of aan stadhouders, als degenen die door hem gezonden zijn om boosdoeners straf toe te dienen maar hen die het goede doen te loven.
15 Want dit is de wil van God, dat GIJ door het goede te doen de onwetende praat van de onredelijke mensen doet verstommen.
16 Weest als vrije mensen, en gebruikt toch UW vrijheid niet als een dekmantel voor slechtheid, maar als slaven van God.
17 Eert alle soorten van [mensen], hebt liefde voor de gehele gemeenschap van broeders, vreest God, eert de koning.
18 Huisknechten moeten met alle [verschuldigde] vrees aan [hun] eigenaars onderworpen zijn, niet alleen aan de goede en redelijke, maar ook aan hen die moeilijk te behagen zijn.
19 Want indien iemand het, om het geweten tegenover God, uithoudt onder bedroevende dingen en onrechtvaardig lijdt, is dit iets wat aangenaam is.
20 Want welke verdienste steekt erin indien GIJ wanneer GIJ zondigt en wordt geslagen, het verduurt? Indien GIJ echter wanneer GIJ het goede doet en lijdt, het verduurt, is dat iets wat aangenaam is bij God.
21 GIJ werdt trouwens tot deze [loopbaan] geroepen, want ook Christus heeft voor U geleden, U een model nalatend opdat GIJ nauwkeurig in zijn voetstappen zoudt treden.
22 Hij heeft geen zonde begaan, noch werd er bedrog in zijn mond gevonden.
23 Wanneer hij werd beschimpt, ging hij niet terugschimpen. Wanneer hij leed, ging hij niet dreigen, maar hij bleef zich toevertrouwen aan degene die rechtvaardig oordeelt.
24 Hijzelf heeft in zijn eigen lichaam onze zonden gedragen aan de paal, opdat het voor ons met de zonden afgedaan zou zijn en wij voor rechtvaardigheid zouden leven. En „door zijn striemen zijt GIJ gezond gemaakt”.
25 Want GIJ waart verdwaald als schapen, maar nu zijt GIJ tot de herder en opziener van UW zielen teruggekeerd.
1 petrus 3
3 Evenzo GIJ vrouwen, weest aan UW eigen man onderworpen, opdat, indien sommigen niet gehoorzaam zijn aan het woord, zij zonder woord gewonnen mogen worden door het gedrag van [hun] vrouw,
2 omdat zij ooggetuigen zijn geweest van UW eerbare gedrag te zamen met diepe achting.
3 En UW versiering besta niet in het uiterlijke vlechten van het haar en het omhangen van gouden sieraden of het dragen van bovenklederen,
4 maar het zij de verborgen persoon van het hart in de onverderfelijke [tooi] van de stille en zachtaardige geest, die van grote waarde is in de ogen van God.
5 Want zo plachten zich vroeger ook de heilige vrouwen die op God hoopten te sieren, terwijl zij zich aan hun eigen man onderwierpen,
6 zoals Sa̱ra A̱braham placht te gehoorzamen en hem „heer” noemde. En GIJ zijt haar kinderen geworden, mits GIJ het goede blijft doen en geen enkele oorzaak van verschrikking vreest.
7 GIJ mannen, blijft insgelijks bij haar wonen overeenkomstig kennis, door haar eer toe te kennen als aan een zwakker vat, het vrouwelijke, daar ook GIJ met hen erfgenamen zijt van de onverdiende gunst des levens, opdat UW gebeden niet worden verhinderd.
8 Ten slotte, weest allen gelijkgezind, betoont medegevoel, hebt broederlijke genegenheid, teder mededogen, [zijt] nederig van geest,
9 vergeldt geen kwaad met kwaad noch beschimping met beschimping, maar, integendeel, schenkt een zegen, want tot deze [loopbaan] werdt GIJ geroepen, opdat GIJ een zegen zoudt beërven.
10 Want „wie het leven wil liefhebben en goede dagen wil zien, weerhoude zijn tong van wat slecht is en [zijn] lippen van het spreken van bedrog,
11 maar laat hij zich afkeren van wat slecht is en doen wat goed is; laat hij vrede zoeken en die nastreven.
12 Want [de] ogen van Jehovah zijn op de rechtvaardigen en zijn oren tot hun smeking; maar [het] aangezicht van Jehovah is tegen hen die slechte dingen doen”.
13 Ja, wie is de mens die U schade zal berokkenen indien GIJ U gaat beijveren voor het goede?
14 Maar ook al zoudt GIJ lijden ter wille van rechtvaardigheid, GIJ zijt gelukkig. Vreest echter niet het voorwerp van hun vrees en raakt ook niet in beroering.
15 Maar heiligt de Christus als Heer in UW hart, altijd gereed U te verdedigen voor een ieder die van U een reden verlangt voor de hoop die in U is, maar doet dit met zachtaardigheid en diepe achting.
16 Behoudt een goed geweten, zodat zij die geringschattend over UW goede gedrag in verband met Christus spreken, juist in datgene waarin zij ten nadele van U spreken, beschaamd mogen worden.
17 Want het is beter te lijden omdat GIJ goeddoet, indien de wil van God het wenst, dan omdat GIJ kwaad doet.
18 Immers, ook Christus is eens voor altijd gestorven betreffende zonden, een rechtvaardige voor onrechtvaardigen, om U tot God te leiden, [hij,] die ter dood gebracht werd in het vlees, maar levend gemaakt in de geest.
19 In deze [staat] is hij ook heengegaan en heeft hij gepredikt tot de geesten in de gevangenis,
20 die eens ongehoorzaam waren geweest, toen het geduld van God wachtte in de dagen van No̱ach, terwijl de ark werd gebouwd, waarin weinigen, namelijk acht zielen, veilig door het water heen werden gevoerd.
21 Ook nu wordt GIJ gered door dat wat hiermee overeenkomt, namelijk de doop (niet het wegdoen van de vuiligheid van het vlees, maar het verzoek aan God om een goed geweten), krachtens de opstanding van Jezus Christus.
22 Hij is aan Gods rechterhand, want hij is heengegaan naar de hemel, en engelen en autoriteiten en krachten werden aan hem onderworpen.
1 petrus 4
4 Daar Christus dan in het vlees heeft geleden, zo wapent ook GIJ U met dezelfde gezindheid; want de persoon die in het vlees heeft geleden, heeft opgehouden te zondigen,
2 om de rest van [zijn] tijd in het vlees niet meer voor de begeerten van mensen te leven, maar voor Gods wil.
3 Want het is voldoende dat GIJ in de voorbijgegane tijd de wil van de natiën hebt volbracht door U over te geven aan daden van losbandig gedrag, wellusten, overdaad van wijn, brasserijen, drinkpartijen en onwettige afgoderijen.
4 Omdat GIJ niet langer met hen deze weg bewandelt naar dezelfde lage poel van liederlijkheid, staan zij vreemd te kijken en gaan zij voort schimpend over U te spreken.
5 Maar deze mensen zullen rekenschap geven aan degene die gereedstaat om de levenden en de doden te oordelen.
6 Trouwens, met dit doel werd ook aan de doden het goede nieuws bekendgemaakt, opdat zij van menselijk standpunt uit bezien naar het vlees geoordeeld zouden worden, maar van Gods standpunt uit bezien naar de geest zouden leven.
7 Doch het einde van alle dingen is nabij gekomen. Weest daarom gezond van verstand en weest waakzaam met het oog op gebeden.
8 Hebt bovenal intense liefde voor elkaar, want liefde bedekt een menigte van zonden.
9 Weest gastvrij jegens elkaar zonder morren.
10 Gebruikt de gave, naarmate een ieder die heeft ontvangen, om elkaar ermee te dienen als voortreffelijke beheerders van Gods onverdiende goedheid, die op velerlei wijzen tot uitdrukking wordt gebracht.
11 Indien iemand spreekt, [hij spreke] als het ware [de] heilige uitspraken Gods; indien iemand dient, [hij diene] als afhankelijk van de door God verschafte sterkte; opdat in alle dingen God verheerlijkt wordt door bemiddeling van Jezus Christus. Hem zij de heerlijkheid en de macht tot in alle eeuwigheid. Amen.
12 Geliefden, staat niet vreemd te kijken over de brand onder U, die over U komt als een beproeving, alsof U iets vreemds overkwam.
13 Integendeel, blijft U verheugen, aangezien GIJ deel hebt aan het lijden van de Christus, opdat GIJ U ook gedurende de openbaring van zijn heerlijkheid moogt verheugen en verrukt moogt zijn.
14 Indien GIJ om de naam van Christus wordt gesmaad, zijt GIJ gelukkig, want de geest der heerlijkheid, ja, de geest van God, rust op U.
15 Laat niemand van U echter lijden als een moordenaar of een dief of een boosdoener of als iemand die zich met andermans zaken bemoeit.
16 [Lijdt hij] echter als een christen, laat hij zich dan niet schamen, maar God blijven verheerlijken in deze naam.
17 Want het is de bestemde tijd dat het oordeel begint bij het huis van God. Als het nu eerst bij ons begint, wat zal dan het einde zijn van hen die het goede nieuws van God niet gehoorzaam zijn?
18 „En indien de rechtvaardige met moeite wordt gered, waar zal dan de goddeloze en de zondaar verschijnen?”
19 Laten daarom dan ook zij die lijden in overeenstemming met de wil van God, hun ziel blijven toevertrouwen aan een getrouwe Schepper, terwijl zij voortgaan het goede te doen.
1 petrus 5
5 Daarom geef ik aan de oudere mannen onder U deze vermaning, want ook ik ben een oudere man evenals [zij] en een getuige van het lijden van de Christus, ja, een deelhebber aan de heerlijkheid die geopenbaard zal worden:
2 Weidt de kudde Gods die aan UW zorg is toevertrouwd, niet onder dwang, maar gewillig; noch uit liefde voor oneerlijke winst, maar bereidwillig;
3 noch als [personen] die heersen over hen die Gods erfdeel zijn, maar door U voorbeelden voor de kudde te betonen.
4 En wanneer de opperherder openbaar gemaakt is, zult GIJ de onverwelkelijke kroon der heerlijkheid ontvangen.
5 Evenzo GIJ jongere mannen, weest onderworpen aan de oudere mannen. Omgordt U allen echter met ootmoedigheid des geestes jegens elkaar, want God weerstaat de hoogmoedigen, maar hij geeft onverdiende goedheid aan de nederigen.
6 Vernedert U daarom onder de machtige hand van God, opdat hij U te zijner tijd moge verhogen,
7 terwijl GIJ al UW bezorgdheid op hem werpt, want hij zorgt voor U.
8 Houdt UW zinnen bij elkaar, weest waakzaam. UW tegenstander, de Duivel, gaat rond als een brullende leeuw, op zoek om [iemand] te verslinden.
9 Maar neemt UW standpunt tegen hem in, vast in het geloof, wetend dat dezelfde dingen in de vorm van lijden zich aan de gehele gemeenschap van UW broeders in de wereld voltrekken.
10 Maar nadat GIJ een korte tijd hebt geleden, zal de God van alle onverdiende goedheid, die U geroepen heeft tot zijn eeuwige heerlijkheid in eendracht met Christus, zelf UW opleiding voleindigen, hij zal U standvastig maken, hij zal U sterk maken.
11 Hem zij de macht in eeuwigheid. Amen.
12 Door bemiddeling van Silva̱nus, die ik als een getrouwe broeder beschouw, heb ik U in weinig [woorden] geschreven, ter aanmoediging en om een ernstig getuigenis te geven dat dit de ware onverdiende goedheid van God is; staat daarin standvastig.
13 Zij die in Ba̱bylon is, een uitverkorene zoals [GIJ], zendt U haar groeten, evenals Ma̱rkus, mijn zoon.
14 Groet elkaar met een liefdekus. Moge U allen die in eendracht met Christus zijt, vrede ten deel vallen.
2 petrus 1
1 Si̱mon Pe̱trus, een slaaf en apostel van Jezus Christus, aan hen die een geloof hebben verkregen dat als een even groot voorrecht wordt beschouwd als het onze, door de rechtvaardigheid van onze God en [de] Redder Jezus Christus:
2 Mogen onverdiende goedheid en vrede ten aanzien van U vermeerderd worden door een nauwkeurige kennis van God en van Jezus, onze Heer,
3 aangezien zijn goddelijke kracht ons alle dingen die van belang zijn voor leven en godvruchtige toewijding, vrijelijk heeft gegeven door middel van de nauwkeurige kennis van degene die ons geroepen heeft door heerlijkheid en deugd.
4 Door middel van deze dingen heeft hij ons vrijelijk de kostbare en zeer grootse beloften gegeven, opdat GIJ daardoor deelhebbers aan de goddelijke natuur moogt worden, na het verderf dat door de wellust in de wereld is, te zijn ontvlucht.
5 Ja, juist om deze reden moet GIJ, doordat GIJ als weerklank van UW zijde ernstig elke krachtsinspanning bijdraagt, bij UW geloof deugd voegen, bij [UW] deugd kennis,
6 bij [UW] kennis zelfbeheersing, bij [UW] zelfbeheersing volharding, bij [UW] volharding godvruchtige toewijding,
7 bij [UW] godvruchtige toewijding broederlijke genegenheid, bij [UW] broederlijke genegenheid liefde.
8 Want indien deze dingen bij U bestaan en overvloedig zijn, zullen ze U beletten hetzij inactief of onvruchtbaar te zijn met betrekking tot de nauwkeurige kennis van onze Heer Jezus Christus.
9 Want bij wie deze dingen niet aanwezig zijn, die is blind, sluit zijn ogen [voor het licht] en is vergeten dat hij van zijn lang geleden begane zonden gereinigd is.
10 Daarom broeders, doet des te meer UW uiterste best om UW roeping en verkiezing voor UZELF vast te maken; want indien GIJ deze dingen blijft doen, zult GIJ beslist nooit falen.
11 In feite zal U aldus rijkelijk de ingang worden verschaft in het eeuwige koninkrijk van onze Heer en Redder Jezus Christus.
12 Om die reden zal ik van zins zijn U altijd aan deze dingen te herinneren, ofschoon GIJ [ze] weet en vaststaat in de waarheid, die [in U] aanwezig is.
13 Maar ik acht het juist, zolang ik in deze tent ben, U door herinnering ertoe op te wekken,
14 daar ik weet dat het afleggen van mijn tent spoedig staat te geschieden, zoals ook onze Heer Jezus Christus mij te kennen heeft gegeven.
15 Daarom zal ik ook te allen tijde mijn uiterste best doen opdat GIJ na mijn heengaan zelf van deze dingen kunt gewagen.
16 Neen, niet door kunstig verzonnen onware verhalen te volgen, hebben wij U bekend gemaakt met de kracht en tegenwoordigheid van onze Heer Jezus Christus, maar doordat wij ooggetuigen van zijn luister waren geworden.
17 Want hij ontving van God, de Vader, eer en heerlijkheid, toen er woorden zoals deze door de luisterrijke heerlijkheid tot hem werden gericht: „Dit is mijn zoon, mijn geliefde, die ík heb goedgekeurd.”
18 Ja, deze woorden hebben wij uit de hemel horen komen toen wij met hem op de heilige berg waren.
19 Dientengevolge is het profetische woord voor ons des te vaster [gemaakt], en GIJ doet goed er acht op te geven als op een lamp die schijnt in een duistere plaats, totdat de dag aanbreekt en er een dagster opgaat, in UW hart.
20 Want dit weet GIJ in de eerste plaats, dat geen profetie der Schrift door enige eigen uitlegging ontstaat.
21 Want nooit werd profetie door de wil van een mens voortgebracht, maar mensen hebben van Godswege gesproken zoals zij door heilige geest werden meegevoerd.
2 petrus 2
2 Er stonden echter ook valse profeten onder het volk op, zoals er ook onder U valse leraren zullen zijn. Dezen zullen heimelijk verderfelijke sekten invoeren en zullen zelfs de eigenaar, die hen heeft gekocht, verloochenen, waardoor zij een spoedige vernietiging over zichzelf brengen.
2 Bovendien zullen velen hun daden van losbandig gedrag navolgen, en door hun toedoen zal er schimpend over de weg der waarheid worden gesproken.
3 En uit hebzucht zullen zij U met vervalste woorden uitbuiten. Maar wat hen betreft, het oordeel van oudsher beweegt zich niet traag en hun vernietiging sluimert niet.
4 Stellig, indien God zich er niet van heeft weerhouden de engelen die zondigden te straffen, maar hen, door hen in Ta̱rtarus te werpen, aan afgronden van dikke duisternis heeft overgeleverd om voor het oordeel bewaard te worden;
5 en hij zich er niet van heeft weerhouden een wereld uit de oudheid te straffen, maar No̱ach, een prediker van rechtvaardigheid, met zeven anderen veilig heeft bewaard toen hij een geweldige vloed over een wereld van goddeloze mensen bracht;
6 en hij de steden So̱dom en Gomo̱rra, door ze in de as te leggen, heeft veroordeeld, waardoor hij ze voor goddelozen tot een voorbeeld gesteld heeft van komende dingen;
7 en hij de rechtvaardige Lot heeft bevrijd, die zwaar gekweld werd door het losbandig gedrag van de mensen die de wet trotseerden —
8 want die rechtvaardige man heeft door wat hij zag en hoorde toen hij onder hen woonde, dag aan dag zijn rechtvaardige ziel gefolterd wegens hun wetteloze daden —
9 dan weet Jehovah mensen van godvruchtige toewijding uit beproeving te bevrijden, maar onrechtvaardigen te bewaren voor de dag van het oordeel om afgesneden te worden,
10 vooral echter hen die het vlees achternagaan met de begeerte [het] te verontreinigen en die op heerschappij neerzien. Vermetel, eigenzinnig, beven zij niet voor heerlijken, maar spreken schimpend,
11 terwijl engelen, alhoewel zij in sterkte en kracht zoveel groter zijn, geen beschuldiging in beschimpende bewoordingen tegen hen inbrengen, [hetgeen zij niet doen] uit achting voor Jehovah.
12 Maar deze [mensen] zullen, net als redeloze dieren, die van nature geboren zijn om gevangen en vernietigd te worden, in de dingen waarvan zij onwetend zijn en schimpend spreken, in hun eigen [loopbaan van] vernietiging ook de vernietiging ondergaan,
13 doordat zij zich als loon voor onrecht zelf onrecht aandoen. Zij beschouwen een weelderig leven overdag als een lust. Vlekken en smetten zijn zij, die zich met onbeperkt genot aan hun bedrieglijke leringen overgeven, terwijl zij te zamen met U feestmaal houden.
14 Zij hebben ogen die vol overspel zijn en die niet kunnen ophouden te zondigen, en zij verlokken onstandvastige zielen. Zij hebben een hart dat geoefend is in hebzucht. Zij zijn vervloekte kinderen.
15 Doordat zij het rechte pad hebben verlaten, zijn zij misleid. Zij hebben het pad gevolgd van Bi̱leam, [de zoon] van Be̱or, die het loon van onrecht liefhad,
16 maar een terechtwijzing ontving voor zijn eigen schending van wat juist was. Een stom lastdier, dat zich uitte met de stem van een mens, verhinderde de profeet zijn waanzinnige weg te vervolgen.
17 Dezen zijn bronnen zonder water, en nevels door een hevige storm voortgejaagd, en voor hen is de donkerheid van de duisternis weggelegd.
18 Want zij uiten opgeblazen woorden die geen nut afwerpen, en door de begeerten van het vlees en door losbandige gewoonten verlokken zij hen die nog maar net ontvlucht zijn aan degenen die in dwaling wandelen.
19 Terwijl zij hun vrijheid beloven, zijn zij zelf slaven van het verderf. Want al wie door een ander wordt overwonnen, wordt door hem tot slaaf gemaakt.
20 Indien zij, na door een nauwkeurige kennis van de Heer en Redder Jezus Christus de verontreinigingen van de wereld te zijn ontvlucht, wederom in deze zelfde dingen verwikkeld raken en [erdoor] overwonnen worden, zijn de laatste toestanden stellig erger voor hen geworden dan de eerste.
21 Want het zou beter voor hen zijn geweest het pad der rechtvaardigheid niet nauwkeurig gekend te hebben, dan na het nauwkeurig gekend te hebben zich van het heilige, aan hen overgeleverde gebod af te wenden.
22 Hun is overkomen wat het ware spreekwoord zegt: „De hond is tot zijn eigen uitbraaksel teruggekeerd, en de gebade zeug tot het rollen in de modder.”
2 petrus 3
3 Geliefden, dit is nu de tweede brief die ik U schrijf, waarin ik, evenals in mijn eerste, door herinnering UW vermogen om helder te denken opwek,
2 opdat GIJ zoudt terugdenken aan de woorden die vroeger door de heilige profeten gesproken zijn en aan het door bemiddeling van UW apostelen [meegedeelde] gebod van de Heer en Redder.
3 Want dit weet GIJ in de eerste plaats, dat er in de laatste dagen spotters zullen komen met hun spotternij, die overeenkomstig hun eigen begeerten te werk gaan
4 en zeggen: „Waar is nu de beloofde tegenwoordigheid van hem? Ach wat, van de dag af dat onze voorvaders zijn ontslapen, blijven alle dingen precies zo als sedert het begin der schepping.”
5 Want overeenkomstig hun wens ontgaat dit feit hun aandacht, dat er door het woord van God van oudsher hemelen waren en een aarde, compact staande uit het water en te midden van water;
6 en door die [middelen] werd de toenmalige wereld vernietigd toen ze door water werd overstroomd.
7 Maar door hetzelfde woord zijn de hemelen en de aarde van nu voor het vuur opgespaard en ze worden bewaard voor de dag van het oordeel en van de vernietiging der goddeloze mensen.
8 Laat dit ene feit echter niet aan UW aandacht ontgaan, geliefden, dat bij Jehovah één dag als duizend jaar is en duizend jaar als één dag.
9 Jehovah is niet traag ten aanzien van zijn belofte, zoals sommigen traagheid beschouwen, maar hij is geduldig met U, omdat hij niet wenst dat er iemand vernietigd wordt, maar wenst dat allen tot berouw geraken.
10 Toch zal Jehovah’s dag komen als een dief, waarop de hemelen met een sissend gedruis zullen voorbijgaan, maar de elementen, intens heet, zullen ontbonden worden, en de aarde en de werken daarop zullen ontdekt worden.
11 Aangezien al deze dingen aldus ontbonden zullen worden, wat voor mensen behoort GIJ dan wel te zijn in heilige gedragingen en daden van godvruchtige toewijding,
12 verwachtend en goed in gedachte houdend de tegenwoordigheid van de dag van Jehovah, waardoor [de] hemelen brandend ontbonden zullen worden en [de] elementen, intens heet, zullen smelten!
13 Maar er zijn nieuwe hemelen en een nieuwe aarde, die wij overeenkomstig zijn belofte verwachten, en daarin zal rechtvaardigheid wonen.
14 Daarom, geliefden, aangezien GIJ deze dingen verwacht, doet UW uiterste best om ten slotte door hem onbevlekt en onbesmet en in vrede bevonden te worden.
15 Beschouwt bovendien het geduld van onze Heer als redding, zoals ook onze geliefde broeder Pa̱u̱lus U overeenkomstig de hem gegeven wijsheid heeft geschreven,
16 doordat hij over deze dingen spreekt, zoals hij dat ook in al [zijn] brieven doet. Daarin zijn echter sommige dingen moeilijk te begrijpen, die de niet-onderwezenen en onstandvastigen verdraaien, zoals [zij dat] ook met de overige Schriften [doen], tot hun eigen vernietiging.
17 GIJ daarom, geliefden, weest, nu GIJ dit vooruit weet, op UW hoede dat GIJ U niet met hen laat meeslepen door de dwaling van personen die de wet trotseren en UW eigen standvastigheid verliest.
18 Neen, maar gaat voort te groeien in de onverdiende goedheid en kennis van onze Heer en Redder Jezus Christus. Hem [zij] de heerlijkheid, zowel nu als tot de dag der eeuwigheid.
1 johannes 1
1 Dat wat van [het] begin af was, wat wij hebben gehoord, wat wij met onze ogen hebben gezien, wat wij aandachtig hebben aanschouwd en onze handen hebben betast met betrekking tot het woord des levens,
2 (ja, het leven werd openbaar gemaakt, en wij hebben gezien en leggen getuigenis af en berichten U over het eeuwige leven, dat bij de Vader was en aan ons openbaar gemaakt werd,)
3 dat wat wij gezien en gehoord hebben, berichten wij ook U, opdat ook GIJ met ons [daaraan] deel moogt hebben. Bovendien is dit deelhebben van ons met de Vader en met zijn Zoon Jezus Christus.
4 En daarom schrijven wij deze dingen opdat wij in volledige mate vreugde mogen hebben.
5 En dit is de boodschap die wij van hem hebben gehoord en U aankondigen: dat God licht is, en in eendracht met hem is er in het geheel geen duisternis.
6 Indien wij de bewering uiten: „Wij hebben deel met hem” en toch voortgaan in de duisternis te wandelen, liegen wij en beoefenen wij de waarheid niet.
7 Indien wij echter in het licht wandelen zoals hij zelf in het licht is, dan hebben wij deel met elkaar, en het bloed van Jezus, zijn Zoon, reinigt ons van alle zonde.
8 Indien wij de bewering uiten: „Wij hebben geen zonde”, misleiden wij onszelf, en de waarheid is niet in ons.
9 Indien wij onze zonden belijden, dan is hij getrouw en rechtvaardig, zodat hij ons onze zonden vergeeft en ons van alle onrechtvaardigheid reinigt.
10 Indien wij de bewering uiten: „Wij hebben niet gezondigd”, maken wij hem tot een leugenaar, en zijn woord is niet in ons.
1 johannes 2
2 Mijn kindertjes, ik schrijf U deze dingen opdat GIJ geen zonde begaat. Mocht iemand niettemin een zonde begaan, dan hebben wij een helper bij de Vader, Jezus Christus, een rechtvaardige.
2 En hij is een zoenoffer voor onze zonden, echter niet alleen voor de onze, maar ook voor die van de gehele wereld.
3 En hierdoor weten wij dat wij hem hebben leren kennen, namelijk indien wij zijn geboden blijven onderhouden.
4 Wie zegt: „Ik heb hem leren kennen” en toch zijn geboden niet onderhoudt, is een leugenaar, en de waarheid is niet in hem.
5 Maar wie zijn woord onderhoudt, in hem is waarlijk de liefde Gods tot volmaaktheid gebracht. Hierdoor weten wij dat wij in eendracht met hem zijn.
6 Wie zegt in eendracht met hem te blijven, is verplicht ook zelf zó te blijven wandelen als hij gewandeld heeft.
7 Geliefden, ik schrijf U geen nieuw gebod, maar een oud gebod, dat GIJ van [het] begin af hebt gehad. Dit oude gebod is het woord dat GIJ hebt gehoord.
8 Wederom schrijf ik U een nieuw gebod, iets wat in zijn geval en in het UWE waar is, want de duisternis gaat voorbij en het ware licht schijnt reeds.
9 Wie zegt dat hij in het licht is en toch zijn broeder haat, is tot nu toe in de duisternis.
10 Wie zijn broeder liefheeft, blijft in het licht, en er is in zijn geval geen aanleiding tot struikelen.
11 Maar wie zijn broeder haat, is in de duisternis en wandelt in de duisternis, en hij weet niet waarheen hij gaat, want de duisternis heeft zijn ogen verblind.
12 Ik schrijf U, kindertjes, omdat UW zonden U ter wille van zijn naam zijn vergeven.
13 Ik schrijf U, vaders, omdat GIJ hem hebt leren kennen die van [het] begin af is. Ik schrijf U, jonge mannen, omdat GIJ de goddeloze hebt overwonnen. Ik schrijf U, jonge kinderen, omdat GIJ de Vader hebt leren kennen.
14 Ik schrijf U, vaders, omdat GIJ hem hebt leren kennen die van [het] begin af is. Ik schrijf U, jonge mannen, omdat GIJ sterk zijt en het woord van God in U blijft en GIJ de goddeloze hebt overwonnen.
15 Hebt de wereld niet lief noch de dingen in de wereld. Indien iemand de wereld liefheeft, is de liefde van de Vader niet in hem;
16 want alles wat in de wereld is — de begeerte van het vlees en de begeerte der ogen en het opzichtige geuren met de middelen voor levensonderhoud die men heeft — spruit niet voort uit de Vader, maar uit de wereld.
17 De wereld gaat bovendien voorbij en ook haar begeerte, maar wie de wil van God doet, blijft in eeuwigheid.
18 Jonge kinderen, het is het laatste uur, en zoals GIJ gehoord hebt dat [de] antichrist komt, zo zijn er ook nu vele antichristen opgestaan; uit welk feit wij te weten komen dat het laatste uur is aangebroken.
19 Zij zijn van ons uitgegaan, maar zij waren niet van ons slag; want indien zij van ons slag waren geweest, zouden zij bij ons zijn gebleven. Doch [zij zijn weggegaan] opdat duidelijk aan het licht zou treden dat niet allen van ons slag zijn.
20 En GIJ hebt een zalving van de heilige; GIJ allen hebt kennis.
21 Ik schrijf U niet omdat GIJ de waarheid niet kent, maar omdat GIJ haar kent, en omdat er geen leugen uit de waarheid voortspruit.
22 Wie anders is de leugenaar dan degene die loochent dat Jezus de Christus is? Dit is de antichrist, degene die de Vader en de Zoon loochent.
23 Een ieder die de Zoon loochent, heeft ook de Vader niet. Wie de Zoon belijdt, heeft ook de Vader.
24 Wat U betreft, dat wat GIJ van [het] begin af hebt gehoord, moet in U blijven. Indien dat wat GIJ van [het] begin af hebt gehoord, in U blijft, zult GIJ ook in eendracht met de Zoon en in eendracht met de Vader blijven.
25 Bovendien is dit het beloofde dat hijzelf ons beloofd heeft: het eeuwige leven.
26 Deze dingen schrijf ik U over hen die U trachten te misleiden.
27 En wat U betreft, de zalving die GIJ van hem hebt ontvangen, blijft in U, en GIJ hebt niet nodig dat iemand U onderwijst; doch zoals de van hem afkomstige zalving U omtrent alle dingen onderwijst, en waarachtig is en geen leugen, en zoals ze U onderwezen heeft, blijft zo in eendracht met hem.
28 Nu dan, kindertjes, blijft in eendracht met hem, opdat wij, wanneer hij openbaar gemaakt wordt, vrijmoedigheid van spreken mogen hebben en hem bij zijn tegenwoordigheid niet beschaamd uit de weg behoeven te gaan.
29 Indien GIJ weet dat hij rechtvaardig is, komt GIJ te weten dat een ieder die rechtvaardigheid beoefent, uit hem geboren is.
1 johannes 3
3 Ziet welk een liefde de Vader ons gegeven heeft, zodat wij kinderen van God genoemd zouden worden; en dat zijn wij ook. Daarom kent de wereld ons niet, omdat ze hem niet heeft leren kennen.
2 Geliefden, thans zijn wij kinderen van God, maar wat wij zullen zijn, is nog niet openbaar gemaakt. Wij weten wel dat wanneer hij openbaar gemaakt wordt, wij aan hem gelijk zullen zijn, want wij zullen hem zien zoals hij is.
3 En een ieder die deze hoop op hem gesteld heeft, zuivert zich zoals hij zuiver is.
4 Een ieder die zonde beoefent, beoefent ook wetteloosheid, en daarom is zonde wetteloosheid.
5 GIJ weet ook dat hij openbaar gemaakt werd om [onze] zonden weg te nemen, en in hem is geen zonde.
6 Een ieder die in eendracht met hem blijft, beoefent geen zonde; een ieder die zonde beoefent, heeft hem niet gezien noch hem leren kennen.
7 Kindertjes, laat niemand U misleiden; wie rechtvaardigheid betracht, is rechtvaardig, evenals hij rechtvaardig is.
8 Wie zonde beoefent, spruit uit de Duivel voort, want de Duivel zondigt reeds van [het] begin af. Hiertoe werd de Zoon van God openbaar gemaakt, namelijk om de werken van de Duivel te verbreken.
9 Een ieder die uit God geboren is, beoefent geen zonde, want Zijn [wedervoortbrengend] zaad blijft in zo iemand, en hij kan geen zonde beoefenen omdat hij uit God geboren is.
10 Hieraan zijn de kinderen van God en de kinderen van de Duivel kenbaar: Een ieder die geen rechtvaardigheid betracht, spruit niet uit God voort, evenmin als hij die zijn broeder niet liefheeft.
11 Want dit is de boodschap die GIJ van [het] begin af hebt gehoord, dat wij liefde voor elkaar moeten hebben;
12 niet zoals Ka̱ïn, die uit de goddeloze voortsproot en zijn broer vermoordde. En waarom vermoordde hij hem? Omdat zijn eigen werken goddeloos waren, maar die van zijn broer rechtvaardig.
13 Verwondert U niet, broeders, dat de wereld U haat.
14 Wij weten dat wij van de dood tot het leven zijn overgegaan, omdat wij de broeders liefhebben. Wie niet liefheeft, blijft in de dood.
15 Een ieder die zijn broeder haat, is een doodslager, en GIJ weet dat geen doodslager eeuwig leven blijvend in zich heeft.
16 Hieraan hebben wij de liefde leren kennen, dat hij voor ons afstand heeft gedaan van zijn ziel; en wij zijn verplicht afstand te doen van [onze] ziel voor [onze] broeders.
17 Als iemand echter de middelen van deze wereld voor de instandhouding van het leven bezit en zijn broeder gebrek ziet lijden en toch de deur van zijn [gevoelens van] teder mededogen voor hem sluit, in welk opzicht blijft de liefde Gods dan in hem?
18 Kindertjes, laten wij liefhebben, niet met het woord noch met de tong, maar met de daad en in waarheid.
19 Hierdoor zullen wij weten dat wij uit de waarheid voortspruiten, en wij zullen voor zijn aangezicht ons hart zekerheid geven
20 met betrekking tot alles waarin ons hart ons veroordeelt, want God is groter dan ons hart en weet alle dingen.
21 Geliefden, indien [ons] hart [ons] niet veroordeelt, hebben wij vrijmoedigheid van spreken tegenover God;
22 en wat wij ook vragen, ontvangen wij van hem, omdat wij zijn geboden onderhouden en de dingen doen die in zijn ogen welgevallig zijn.
23 Ja, dit is zijn gebod, dat wij geloven in de naam van zijn Zoon Jezus Christus en elkaar liefhebben, zoals hij ons een gebod gegeven heeft.
24 Bovendien blijft degene die zijn geboden onderhoudt, in eendracht met hem en hij in eendracht met zo iemand; en hierdoor komen wij te weten dat hij in eendracht met ons blijft, dank zij de geest die hij ons heeft gegeven.
1 johannes 4
4 Geliefden, gelooft niet elke geïnspireerde uiting, maar beproeft de geïnspireerde uitingen om te zien of ze uit God voortspruiten, want er zijn vele valse profeten tot de wereld uitgegaan.
2 Hieraan onderkent GIJ de geïnspireerde uiting die van God afkomstig is: Elke geïnspireerde uiting die Jezus Christus als in het vlees gekomen belijdt, spruit uit God voort,
3 maar elke geïnspireerde uiting die Jezus niet belijdt, spruit niet uit God voort. Wat meer is, dit is de [geïnspireerde uiting] van de antichrist, waarvan GIJ gehoord hebt dat hij zou komen, en nu is hij reeds in de wereld.
4 GIJ spruit uit God voort, kindertjes, en GIJ hebt die [personen] overwonnen, omdat hij die in eendracht met U is, groter is dan hij die in eendracht met de wereld is.
5 Zij spruiten uit de wereld voort; daarom spreken zij [dat wat voortkomt] uit de wereld, en de wereld luistert naar hen.
6 Wij spruiten uit God voort. Wie de kennis van God verwerft, luistert naar ons; wie niet uit God voortspruit, luistert niet naar ons. Op deze wijze onderkennen wij de geïnspireerde uiting van waarheid en de geïnspireerde uiting van dwaling.
7 Geliefden, laten wij elkaar blijven liefhebben, want de liefde komt van God, en een ieder die liefheeft, is uit God geboren en verwerft de kennis van God.
8 Wie niet liefheeft, heeft God niet leren kennen, want God is liefde.
9 Hierdoor werd de liefde Gods in ons geval openbaar gemaakt, dat God zijn eniggeboren Zoon naar de wereld heeft uitgezonden, opdat wij door bemiddeling van hem leven zouden verwerven.
10 De liefde bestaat in dit opzicht niet hierin dat wij God hebben liefgehad, maar dat hij ons heeft liefgehad en zijn Zoon heeft uitgezonden als zoenoffer voor onze zonden.
11 Geliefden, als God ons zó heeft liefgehad, zijn ook wij verplicht elkaar lief te hebben.
12 Nooit heeft iemand God aanschouwd. Indien wij elkaar blijven liefhebben, blijft God in ons en wordt zijn liefde in ons tot volmaaktheid gebracht.
13 Hierdoor komen wij te weten dat wij in eendracht met hem blijven en hij in eendracht met ons: dat hij ons zijn geest heeft gegeven.
14 Bovendien hebben wij zelf aanschouwd en leggen er getuigenis van af dat de Vader zijn Zoon als Redder van de wereld heeft uitgezonden.
15 Al wie de belijdenis aflegt dat Jezus Christus de Zoon van God is, met zo iemand blijft God in eendracht en hij in eendracht met God.
16 En wij, wij hebben de liefde die God in ons geval heeft, leren kennen en [erin] geloofd. God is liefde, en wie in de liefde blijft, blijft in eendracht met God en God blijft in eendracht met hem.
17 Op deze wijze is de liefde bij ons tot volmaaktheid gebracht, dat wij vrijmoedigheid van spreken hebben op de oordeelsdag, want zoals hij is, zo zijn ook wij in deze wereld.
18 Er is in de liefde geen vrees, maar volmaakte liefde werpt vrees buiten, want vrees legt een beperking op. Ja, wie vreest, is niet tot volmaaktheid gebracht in de liefde.
19 Wat ons betreft, wij hebben lief omdat hij ons eerst heeft liefgehad.
20 Indien iemand de bewering uit: „Ik heb God lief” en toch zijn broeder haat, is hij een leugenaar. Want wie zijn broeder, die hij heeft gezien, niet liefheeft, kan God, die hij niet heeft gezien, niet liefhebben.
21 En dit gebod hebben wij van hem, dat degene die God liefheeft, ook zijn broeder moet liefhebben.
1 johannes 5
5 Een ieder die gelooft dat Jezus de Christus is, is uit God geboren, en een ieder die degene liefheeft die geboren deed worden, heeft hem lief die uit diegene geboren is.
2 Hierdoor komen wij te weten dat wij de kinderen van God liefhebben, wanneer wij God liefhebben en zijn geboden volbrengen.
3 Want dit betekent de liefde tot God, dat wij zijn geboden onderhouden; en toch zijn zijn geboden geen drukkende last,
4 want alles wat uit God geboren is, overwint de wereld. En dit is de overwinning die de wereld heeft overwonnen: ons geloof.
5 Wie is het die de wereld overwint dan hij die gelooft dat Jezus de Zoon van God is?
6 Deze is het die gekomen is door middel van water en bloed, Jezus Christus; niet met het water alleen, maar met het water en met het bloed. En de geest is het die getuigenis aflegt, want de geest is de waarheid.
7 Want er zijn er drie die getuigenis afleggen,
8 de geest en het water en het bloed, en de drie stemmen overeen.
9 Indien wij het getuigenis aanvaarden dat mensen geven, het getuigenis dat God geeft, is groter, want dit is het getuigenis dat God geeft, het feit dat hij getuigenis heeft afgelegd betreffende zijn Zoon.
10 Wie zijn geloof stelt in de Zoon van God, heeft het getuigenis in zijn eigen geval. Wie geen geloof heeft in God, heeft hem tot een leugenaar gemaakt, omdat hij zijn geloof niet heeft gesteld in het gegeven getuigenis, dat God als getuige betreffende zijn Zoon heeft gegeven.
11 En hierin bestaat het gegeven getuigenis, dat God ons eeuwig leven heeft gegeven, en dit leven is in zijn Zoon.
12 Wie de Zoon heeft, heeft dit leven; wie de Zoon van God niet heeft, heeft dit leven niet.
13 Ik schrijf U deze dingen opdat GIJ moogt weten dat GIJ eeuwig leven hebt, GIJ die UW geloof in de naam van de Zoon van God stelt.
14 En dit is het vertrouwen dat wij jegens hem hebben, dat, ongeacht wat wij vragen overeenkomstig zijn wil, hij ons hoort.
15 En indien wij weten dat hij ons hoort met betrekking tot wat wij ook vragen, dan weten wij dat wij de gevraagde dingen zullen hebben, daar wij ze van hem hebben gevraagd.
16 Als iemand zijn broeder een zonde ziet begaan welke niet de dood met zich brengt, zal hij vragen, en hij zal hem leven geven, ja, aan hen die niet zodanig zondigen dat zij de dood over zich brengen. Er is een zonde welke de dood met zich brengt. Betreffende die zonde zeg ik niet dat hij een verzoek moet doen.
17 Alle onrechtvaardigheid is zonde; en toch is er een zonde welke niet de dood met zich brengt.
18 Wij weten dat een ieder die uit God geboren is, geen zonde beoefent, maar Degene die uit God geboren is, waakt over hem, en de goddeloze krijgt hem niet in zijn greep.
19 Wij weten dat wij uit God voortspruiten, maar de gehele wereld ligt in de [macht van de] goddeloze.
20 Wij weten echter dat de Zoon van God is gekomen, en hij heeft ons het verstandelijke vermogen gegeven om de kennis van de waarachtige te verwerven. En wij zijn in eendracht met de waarachtige, door bemiddeling van zijn Zoon Jezus Christus. Dit is de waarachtige God en het eeuwige leven.
21 Kindertjes, hoedt U voor de afgoden.
2 johannes 1
1 De oudere man aan de uitverkoren edele vrouw en aan haar kinderen, die ik waarlijk liefheb, en niet alleen ik, maar ook allen die de waarheid hebben leren kennen,
2 wegens de waarheid die in ons blijft, en ze zal tot in eeuwigheid met ons zijn.
3 Er zal onverdiende goedheid met ons zijn, barmhartigheid [en] vrede van God, [de] Vader, en van Jezus Christus, de Zoon van de Vader, met waarheid en liefde.
4 Ik verheug mij zeer omdat ik onder uw kinderen enigen aangetroffen heb die in de waarheid wandelen, zoals wij een gebod van de Vader hebben ontvangen.
5 Nu verzoek ik u daarom, edele vrouw, als [iemand] die u niet een nieuw gebod schrijft, maar een [gebod] dat wij van [het] begin af hebben gehad, dat wij elkaar liefhebben.
6 En dit betekent de liefde, dat wij volgens zijn geboden blijven wandelen. Dit is het gebod, zoals gijlieden van [het] begin af hebt gehoord, dat GIJ daarin moet blijven wandelen.
7 Want er zijn vele bedriegers tot de wereld uitgegaan, personen die de komst van Jezus Christus in het vlees niet belijden. Dit is de bedrieger en de antichrist.
8 Let op UZELF, opdat GIJ de dingen die door ons werk tot stand zijn gebracht, niet verliest, maar een volledige beloning moogt verkrijgen.
9 Een ieder die vooruitdringt en niet blijft in de leer van de Christus, heeft God niet. Wie in die leer blijft, hij heeft zowel de Vader als de Zoon.
10 Als iemand tot U komt en deze leer niet brengt, ontvangt hem nimmer in UW huis en richt ook geen groet tot hem.
11 Want wie een groet tot hem richt, heeft deel aan zijn goddeloze werken.
12 Ofschoon ik U vele dingen te schrijven heb, wens ik het niet met papier en inkt te doen, maar ik hoop bij U te komen en van aangezicht tot aangezicht met U te spreken, opdat GIJ in volledige mate vreugde moogt hebben.
13 De kinderen van uw zuster, de uitverkorene, zenden u hun groeten.
3 johannes 1
1 De oudere man aan Ga̱jus, de geliefde, die ik waarlijk liefheb.
2 Geliefde, ik bid dat gij in alle dingen voorspoedig moogt zijn en een goede gezondheid moogt genieten, evenals uw ziel voorspoedig is.
3 Want ik heb mij zeer verheugd toen er broeders kwamen en zij getuigenis aflegden van de waarheid waaraan gij vasthoudt, zoals gij voortgaat in de waarheid te wandelen.
4 Ik heb geen grotere reden tot dankbaarheid dan deze dingen, dat ik hoor dat mijn kinderen voortgaan in de waarheid te wandelen.
5 Geliefde, gij doet een getrouw werk in al wat gij voor de broeders doet, en dat nog wel voor vreemden,
6 die ten overstaan van de gemeente van uw liefde getuigenis hebben afgelegd. Wees zo goed hen op weg te zenden op een wijze die God waardig is.
7 Want ten behoeve van [zijn] naam zijn zij uitgegaan, zonder iets van de mensen uit de natiën aan te nemen.
8 Wij zijn daarom verplicht zulke personen gastvrij te ontvangen, opdat wij medewerkers in de waarheid mogen worden.
9 Ik heb het een en ander aan de gemeente geschreven, maar Dio̱trefes, die graag de eerste plaats onder hen inneemt, ontvangt niets van ons met achting.
10 Daarom zal ik, als ik kom, zijn werken in herinnering brengen, die hij blijft doen, terwijl hij met boosaardige woorden over ons snatert. En daarmee nog niet tevreden, ontvangt hij ook zelf de broeders niet met achting, en degenen die hen willen ontvangen, tracht hij hiervan te weerhouden en uit de gemeente te werpen.
11 Geliefde, volg het slechte niet na, maar het goede. Wie het goede doet, spruit uit God voort. Wie het slechte doet, heeft God niet gezien.
12 Aangaande Deme̱trius is door hen allen getuigenis afgelegd en ook door de waarheid zelf. Ja, ook wij leggen getuigenis af, en gij weet dat het getuigenis dat wij geven, waar is.
13 Ik had u vele dingen te schrijven, toch wens ik u niet met inkt en pen verder te schrijven.
14 Maar ik hoop u weldra te zien, en wij zullen van aangezicht tot aangezicht spreken. Moge vrede u ten deel vallen. De vrienden zenden u hun groeten. Breng mijn groeten over aan de vrienden bij name.
judas 1
1 Ju̱das, een slaaf van Jezus Christus, maar een broer van Jako̱bus, aan de geroepenen, die in gemeenschap met God, [de] Vader, bemind en voor Jezus Christus bewaard zijn:
2 Mogen barmhartigheid en vrede en liefde ten aanzien van U vermeerderd worden.
3 Geliefden, alhoewel ik alles in het werk stelde om U te schrijven over onze gemeenschappelijke redding, vond ik het noodzakelijk U te schrijven ten einde U te vermanen onvermoeid te strijden voor het geloof dat eens voor altijd aan de heiligen werd overgeleverd.
4 De reden die ik daarvoor heb, is dat er zekere mensen heimelijk zijn binnengedrongen, reeds lang geleden door de Schriften voor dit oordeel bestemd, goddeloze mensen, die de onverdiende goedheid van onze God veranderen in een verontschuldiging voor losbandig gedrag en ontrouw blijken te zijn aan onze enige Eigenaar en Heer, Jezus Christus.
5 Ik wens U eraan te herinneren, ofschoon GIJ alle dingen eens voor altijd weet, dat Jehovah, alhoewel hij een volk uit het land Egy̱pte heeft gered, naderhand hen die geen geloof toonden, heeft omgebracht.
6 En de engelen die hun oorspronkelijke positie niet hebben behouden maar hun eigen juiste woonplaats hebben verlaten, heeft hij met eeuwige banden onder dikke duisternis bewaard voor het oordeel van de grote dag.
7 Zo zijn ook So̱dom en Gomo̱rra en de omliggende steden, nadat ze op dezelfde wijze als de voornoemden buitensporig hoererij hadden bedreven en vlees waren achternagegaan voor tegennatuurlijk gebruik, [ons] tot een [waarschuwend] voorbeeld gesteld doordat ze de gerechtelijke straf van eeuwig vuur ondergaan.
8 Op dezelfde wijze evenwel verontreinigen ook deze mensen, die zich aan dromen overgeven, het vlees en minachten heerschappij en spreken schimpend over heerlijken.
9 Toen de aartsengel Mi̱chaël echter een geschil had met de Duivel en redetwistte over Mo̱zes’ lichaam, durfde hij niet in beschimpende bewoordingen een oordeel tegen hem uit te brengen, maar zei: „Jehovah bestraffe u.”
10 Deze [mensen] daarentegen spreken schimpend over alles wat zij in werkelijkheid niet kennen; maar alles wat zij van nature, evenals de redeloze dieren, wel begrijpen, daarin blijven zij zich verderven.
11 Wee hun, want zij zijn het pad van Ka̱ïn opgegaan en hebben zich voor een beloning hals over kop op de dwaalweg van Bi̱leam begeven en zijn in het opstandige gepraat van Ko̱rach vergaan!
12 Deze [mensen] zijn de onder water verborgen klippen op UW liefdemaaltijden, terwijl zij met U feestmaal houden, herders die zonder vrees zichzelf weiden; waterloze wolken, door winden heen en weer gedreven; bomen in de late herfst, [maar] zonder vrucht, tweemaal gestorven, ontworteld;
13 woeste golven van de zee, die hun eigen oorzaken van schande opschuimen; sterren zonder vaste baan, waarvoor de donkerheid van de duisternis voor eeuwig is weggelegd.
14 Ja, over hen heeft ook de zevende [in rechte lijn afstammend] van A̱dam, He̱noch, geprofeteerd, toen hij zei: „Zie! Jehovah is met zijn heilige myriaden gekomen
15 om aan allen het oordeel te voltrekken en om alle goddelozen schuldig te verklaren betreffende al hun goddeloze daden die zij op goddeloze wijze bedreven hebben, en betreffende alle aanstootgevende dingen die goddeloze zondaars tegen hem gesproken hebben.”
16 Deze mensen zijn murmureerders, klagers over hun levenslot, die overeenkomstig hun eigen begeerten te werk gaan, en hun mond spreekt opgeblazen woorden, terwijl zij ter wille van [hun eigen] voordeel persoonlijkheden bewonderen.
17 GIJ echter, geliefden, herinnert U de woorden die tevoren door de apostelen van onze Heer Jezus Christus zijn gesproken,
18 hoe zij altijd tot U zeiden: „In de laatste tijd zullen er spotters zijn, die overeenkomstig hun eigen begeerten naar goddeloze dingen te werk zullen gaan.”
19 Dezen zijn het die afscheidingen veroorzaken, dierlijke [mensen], die geen geestelijke gezindheid hebben.
20 Maar GIJ, geliefden, moet UZELF opbouwen op UW allerheiligst geloof en bidden met heilige geest,
21 en UZELF [aldus] bewaren in Gods liefde, in afwachting van de barmhartigheid van onze Heer Jezus Christus, met eeuwig leven in het vooruitzicht.
22 Gaat ook voort barmhartigheid te tonen jegens sommigen die twijfels hebben;
23 redt [hen] door [hen] uit het vuur te rukken. Maar blijft jegens anderen barmhartigheid tonen, doch doet dit met vrees, terwijl GIJ zelfs het onderkleed, dat door het vlees bezoedeld is, haat.
24 Aan degene nu die U voor struikelen kan behoeden en U onbesmet, met grote vreugde, voor zijn heerlijkheid kan doen staan,
25 aan [de] enige God, onze Redder door bemiddeling van Jezus Christus, onze Heer, zij heerlijkheid, majesteit, macht en autoriteit in alle voorbijgegane eeuwigheid en nu en tot in alle eeuwigheid. Amen.
openbaring 1
1 Een openbaring door Jezus Christus, die God hem gegeven heeft om aan zijn slaven de dingen te tonen die binnenkort gebeuren moeten. En hij heeft zijn engel uitgezonden en [haar] door bemiddeling van hem in tekenen aan zijn slaaf Joha̱nnes meegedeeld,
2 die getuigenis heeft afgelegd van het woord dat God heeft gegeven en van het getuigenis dat Jezus Christus heeft gegeven, ja, van alle dingen die hij gezien heeft.
3 Gelukkig is hij die de woorden van deze profetie hardop leest en zijn zij die ze horen en die onderhouden al wat daarin geschreven staat; want de bestemde tijd is nabij.
4 Joha̱nnes aan de zeven gemeenten die in het [district] A̱sia zijn: Mogen onverdiende goedheid en vrede U ten deel vallen van „Hem die is en die was en die komt”, en van de zeven geesten die voor zijn troon zijn,
5 en van Jezus Christus, „de Getrouwe Getuige”, „De eerstgeborene uit de doden” en „De Heerser over de koningen der aarde”. Aan hem die ons liefheeft en die ons door middel van zijn eigen bloed van onze zonden verlost heeft —
6 en hij heeft ons gemaakt tot een koninkrijk, tot priesters voor zijn God en Vader — ja, hem zij de heerlijkheid en de macht in eeuwigheid. Amen.
7 Ziet! Hij komt met de wolken, en elk oog zal hem zien, ook degenen die hem doorstoken hebben; en alle stammen van de aarde zullen zich wegens hem in droefheid slaan. Ja, amen.
8 „Ik ben de Alfa en de Omega,” zegt Jehovah God, „Hij die is en die was en die komt, de Almachtige.”
9 Ik, Joha̱nnes, UW broeder en een deelhebber met U aan de verdrukking en het koninkrijk en de volharding in gezelschap van Jezus, kwam wegens het spreken over God en het getuigenis afleggen van Jezus op het eiland terecht dat Pa̱tmos wordt genoemd.
10 Door inspiratie geraakte ik in de dag des Heren, en ik hoorde achter mij een krachtige stem als van een trompet,
11 die zei: „Schrijf wat gij ziet in een boekrol en zend die naar de zeven gemeenten: in E̱feze en in Smy̱rna en in Pe̱rgamum en in Thyati̱ra en in Sa̱rdes en in Filade̱lfia en in Laodice̱a.”
12 En ik keerde mij om ten einde de stem te zien die met mij sprak, en toen ik mij had omgekeerd, zag ik zeven gouden lampenstandaarden,
13 en in het midden van de lampenstandaarden iemand gelijk een mensenzoon, bekleed met een gewaad dat tot de voeten reikte, en aan de borst omgord met een gouden gordel.
14 Bovendien waren zijn hoofd en zijn haar wit als witte wol, als sneeuw, en zijn ogen als een vuurvlam;
15 en zijn voeten waren gelijk fijn koper, wanneer dat in een oven gloeit; en zijn stem was als het geluid van vele wateren.
16 En in zijn rechterhand had hij zeven sterren, en uit zijn mond kwam een scherp, lang tweesnijdend zwaard te voorschijn, en zijn gelaat was als de zon, wanneer ze in haar kracht schijnt.
17 En toen ik hem zag, viel ik als dood aan zijn voeten neer. En hij legde zijn rechterhand op mij en zei: „Vrees niet. Ik ben de Eerste en de Laatste,
18 en de levende; en ik werd een dode, maar zie! ik leef tot in alle eeuwigheid, en ik heb de sleutels van de dood en van Ha̱des.
19 Schrijf daarom de dingen op die gij gezien hebt, en de dingen die zijn en de dingen die hierna zullen geschieden.
20 Wat het heilige geheim betreft van de zeven sterren die gij op mijn rechterhand hebt gezien, en [van] de zeven gouden lampenstandaarden: De zeven sterren betekenen [de] engelen van de zeven gemeenten, en de zeven lampenstandaarden betekenen zeven gemeenten.
openbaring 2
2 Schrijf aan de engel van de gemeente in E̱feze: Deze dingen zegt hij die de zeven sterren in zijn rechterhand houdt, hij die te midden van de zeven gouden lampenstandaarden wandelt:
2 ’Ik ken uw daden, en uw moeizame arbeid en volharding, en [ik weet] dat gij slechte mensen niet kunt verdragen, en dat gij hen die zeggen dat zij apostelen zijn maar het niet zijn, op de proef stelt en hen leugenaars hebt bevonden.
3 Gij geeft ook blijk van volharding, en gij hebt ter wille van mijn naam standgehouden en zijt niet moe geworden.
4 Niettemin heb ik [dit] tegen u, dat gij de liefde die gij eerst hadt, hebt verlaten.
5 Bedenk daarom vanwaar gij gevallen zijt en heb berouw en doe de daden van vroeger. Zo niet, dan kom ik tot u, en ik zal uw lampenstandaard van zijn plaats verwijderen, tenzij gij berouw hebt.
6 Maar dit hebt gij, dat gij de daden van de sekte van Nikola̱üs haat, die ook ik haat.
7 Wie een oor heeft, hij hore wat de geest tot de gemeenten zegt: Hem die overwint, zal ik geven te eten van de boom des levens, die in het paradijs van God staat.’
8 En schrijf aan de engel van de gemeente in Smy̱rna: Deze dingen zegt ’de Eerste en de Laatste’, die een dode werd en [weer] tot leven gekomen is:
9 ’Ik ken uw verdrukking en armoede — doch gij zijt rijk — en de lastering van de zijde van hen die zeggen dat zij joden zijn en het evenwel niet zijn, maar die een synagoge van Sa̱tan zijn.
10 Wees niet bevreesd voor de dingen die gij gaat lijden. Zie! De Duivel zal voortgaan sommigen van U in de gevangenis te werpen, opdat GIJ volledig op de proef wordt gesteld en opdat GIJ tien dagen verdrukking hebt. Bewijs dat gij getrouw zijt, zelfs tot de dood, en ik zal u de kroon des levens geven.
11 Wie een oor heeft, hij hore wat de geest tot de gemeenten zegt: Wie overwint, zal geenszins schade lijden van de tweede dood.’
12 En schrijf aan de engel van de gemeente in Pe̱rgamum: Deze dingen zegt hij die het scherpe, lange tweesnijdende zwaard heeft:
13 ’Ik weet waar gij woont, namelijk daar waar de troon van Sa̱tan is; en toch blijft gij aan mijn naam vasthouden, en gij hebt uw geloof in mij niet verloochend, zelfs niet in de dagen van A̱ntipas, mijn getuige, de getrouwe, die aan UW zijde, daar waar Sa̱tan woont, gedood werd.
14 Niettemin heb ik enkele dingen tegen u, dat gij daar sommigen hebt die aan de leer van Bi̱leam vasthouden, die Ba̱lak ging leren een struikelblok voor de zonen van I̱sraël te leggen, dat zij dingen zouden eten die aan afgoden ten slachtoffer waren gebracht en hoererij zouden bedrijven.
15 Zo zijn er ook bij u die op dezelfde wijze aan de leer van de sekte van Nikola̱üs vasthouden.
16 Heb daarom berouw. Zo niet, dan kom ik vlug tot u, en ik zal oorlog tegen hen voeren met het lange zwaard van mijn mond.
17 Wie een oor heeft, hij hore wat de geest tot de gemeenten zegt: Hem die overwint, zal ik wat van het verborgen manna geven, en ik zal hem een witte kiezelsteen geven, en op de kiezelsteen staat een nieuwe naam geschreven, die niemand kent dan hij die hem ontvangt.’
18 En schrijf aan de engel van de gemeente in Thyati̱ra: Deze dingen zegt de Zoon van God, hij die ogen heeft als een vuurvlam en wiens voeten als fijn koper zijn:
19 ’Ik ken uw daden en uw liefde en geloof en bediening en volharding, en [ik weet] dat uw daden de laatste tijd meer zijn dan die van vroeger.
20 Niettemin heb ik [dit] tegen u, dat gij die vrouw Ize̱bel, die zich een profetes noemt, tolereert, en zij leert en misleidt mijn slaven, zodat zij hoererij bedrijven en dingen eten die aan afgoden ten slachtoffer zijn gebracht.
21 En ik heb haar tijd gegeven om berouw te hebben, maar zij wil geen berouw hebben van haar hoererij.
22 Zie! Ik sta op het punt haar op een ziekbed te werpen, en hen die overspel met haar plegen, in grote verdrukking te brengen, tenzij zij berouw hebben van haar daden.
23 En haar kinderen zal ik met dodelijke plagen doden, zodat alle gemeenten zullen weten dat ik het ben die de nieren en harten doorzoek, en ik zal een ieder van U geven overeenkomstig UW daden.
24 Maar tot de overigen van U die in Thyati̱ra zijn, allen die deze leer niet hebben, degenen namelijk die de „diepe dingen van Sa̱tan” — zoals zij zeggen — niet hebben leren kennen, zeg ik: Ik leg U geen andere last op.
25 Hoe dan ook, houdt vast wat GIJ hebt, totdat ik kom.
26 En hem die overwint en mijn daden tot het einde toe onderhoudt, zal ik autoriteit over de natiën geven,
27 en hij zal de mensen weiden met een ijzeren staf, zodat zij als lemen vaten in stukken gebroken zullen worden, gelijk ook ik van mijn Vader ontvangen heb,
28 en ik zal hem de morgenster geven.
29 Wie een oor heeft, hij hore wat de geest tot de gemeenten zegt.’
openbaring 3
3 En schrijf aan de engel van de gemeente in Sa̱rdes: Deze dingen zegt hij die de zeven geesten van God en de zeven sterren heeft: ’Ik ken uw daden, dat gij de naam hebt levend te zijn, maar gij zijt dood.
2 Word waakzaam en versterk de overige dingen, die op het punt stonden te sterven, want ik heb bevonden dat uw daden niet ten volle verricht zijn voor het oog van mijn God.
3 Bedenk daarom steeds hoe gij ontvangen en hoe gij gehoord hebt, en blijf [het] bewaren en heb berouw. Beslist, indien gij niet ontwaakt, zal ik komen als een dief, en gij zult geenszins weten op welk uur ik u zal overvallen.
4 Niettemin hebt gij enkele namen in Sa̱rdes die hun bovenklederen niet hebben verontreinigd, en zij zullen met mij in witte [klederen] wandelen, omdat zij het waardig zijn.
5 Wie overwint, zal aldus met witte bovenklederen worden getooid; en ik zal zijn naam geenszins uit het boek des levens uitwissen, maar ik zal zijn naam belijden voor mijn Vader en voor zijn engelen.
6 Wie een oor heeft, hij hore wat de geest tot de gemeenten zegt.’
7 En schrijf aan de engel van de gemeente in Filade̱lfia: Deze dingen zegt hij die heilig is, die waarachtig is, die de sleutel van Da̱vid heeft, die opent zodat niemand zal sluiten en sluit zodat niemand opent:
8 ’Ik ken uw daden — zie! ik heb een geopende deur voor u gesteld, die niemand kan sluiten — [en ik weet] dat gij een weinig kracht hebt, en gij hebt mijn woord bewaard en hebt u niet ontrouw getoond aan mijn naam.
9 Zie! Hen die tot de synagoge van Sa̱tan behoren, die zeggen dat zij joden zijn en het evenwel niet zijn, maar liegen, zal ik geven — zie! ik zal hen doen komen en hulde voor uw voeten doen brengen en hen doen weten dat ik u heb liefgehad.
10 Omdat gij het woord over mijn volharding hebt bewaard, zal ik ook u bewaren voor het uur der beproeving, dat over de gehele bewoonde aarde moet komen om hen die op de aarde wonen, op de proef te stellen.
11 Ik kom vlug. Blijf vasthouden wat gij hebt, opdat niemand uw kroon neemt.
12 Wie overwint — ik zal hem maken tot een pilaar in de tempel van mijn God, en hij zal [er] geenszins meer uitgaan, en ik zal op hem schrijven de naam van mijn God en de naam van de stad van mijn God, het nieuwe Jeru̱zalem, dat van mijn God uit de hemel neerdaalt, en de nieuwe naam die ik draag.
13 Wie een oor heeft, hij hore wat de geest tot de gemeenten zegt.’
14 En schrijf aan de engel van de gemeente in Laodice̱a: Deze dingen zegt de Amen, de getrouwe en waarachtige getuige, het begin van de schepping door God:
15 ’Ik ken uw daden, dat gij noch koud noch heet zijt. Waart gij maar koud of anders heet.
16 Omdat gij lauw zijt en noch heet noch koud, daarom ga ik u uit mijn mond uitbraken.
17 Omdat gij zegt: „Ik ben rijk en heb rijkdom verworven en heb in het geheel niets nodig”, maar gij niet weet dat gij ellendig en beklagenswaardig en arm en blind en naakt zijt,
18 raad ik u aan door vuur gelouterd goud van mij te kopen, opdat gij rijk moogt worden, en witte bovenklederen, opdat gij gekleed moogt worden en de schande van uw naaktheid niet openbaar wordt, en oogzalf om op uw ogen te strijken, opdat gij moogt zien.
19 Allen voor wie ik genegenheid heb, wijs ik terecht en onderricht ik streng. Wees daarom ijverig en heb berouw.
20 Zie! Ik sta aan de deur en klop. Als iemand mijn stem hoort en de deur opendoet, zal ik in zijn [huis] komen en de avondmaaltijd met hem nuttigen en hij met mij.
21 Wie overwint, hem zal ik geven met mij plaats te nemen op mijn troon, evenals ik heb overwonnen en met mijn Vader plaats heb genomen op zijn troon.
22 Wie een oor heeft, hij hore wat de geest tot de gemeenten zegt.’”
openbaring 4
4 Na deze dingen zag ik, en zie! een geopende deur in de hemel, en de eerste stem die ik als [met het geluid] van een trompet met mij hoorde spreken, zei: „Stijg hierheen op, en ik zal u de dingen tonen die moeten geschieden.”
2 Na deze dingen geraakte ik onmiddellijk in [de kracht van de] geest: en zie! een troon bevond zich op zijn plaats in de hemel, en er is iemand op de troon gezeten.
3 En degene die erop is gezeten, is van aanzien gelijk een jaspissteen en een kostbare roodkleurige steen, en rondom de troon [is] een regenboog, van aanzien aan een smaragd gelijk.
4 En rondom de troon [zijn] vierentwintig tronen, en op deze tronen [zag ik] vierentwintig oudere personen zitten, gehuld in witte bovenklederen en met gouden kronen op hun hoofd.
5 En van de troon gaan bliksemstralen en stemmen en donderslagen uit; en [er zijn] zeven vurige lampen, die branden vóór de troon, en deze betekenen de zeven geesten van God.
6 En vóór de troon is, als het ware, een glazen zee, kristal gelijk. En in het midden van de troon en rondom de troon [bevinden zich] vier levende schepselen, die van voren en van achteren vol ogen zijn.
7 En het eerste levende schepsel gelijkt op een leeuw, en het tweede levende schepsel gelijkt op een jonge stier, en het derde levende schepsel heeft een gezicht als van een mens, en het vierde levende schepsel gelijkt op een vliegende arend.
8 En wat de vier levende schepselen betreft, elk van hen heeft respectievelijk zes vleugels; rondom en van onderen zijn ze vol ogen. En ze hebben dag noch nacht rust, terwijl ze zeggen: „Heilig, heilig, heilig is Jehovah God, de Almachtige, die was en die is en die komt.”
9 En telkens wanneer de levende schepselen heerlijkheid en eer en dankzegging brengen aan Degene die op de troon is gezeten, Degene die tot in alle eeuwigheid leeft,
10 vallen de vierentwintig oudere personen neer voor Degene die op de troon is gezeten en aanbidden zij Degene die tot in alle eeuwigheid leeft, en zij werpen hun kronen voor de troon en zeggen:
11 „Gij, Jehovah, ja onze God, zijt waardig de heerlijkheid en de eer en de kracht te ontvangen, want gij hebt alle dingen geschapen, en vanwege uw wil bestonden ze en werden ze geschapen.”
openbaring 5
5 En ik zag in de rechterhand van Degene die op de troon is gezeten een boekrol, beschreven van binnen en aan de buitenkant, welverzegeld met zeven zegels.
2 En ik zag een sterke engel, die met een luide stem uitriep: „Wie is waardig de boekrol te openen en haar zegels los te maken?”
3 Maar noch in de hemel noch op de aarde noch onder de aarde was ook maar iemand die de boekrol kon openen of erin kon kijken.
4 En ik barstte in een stroom van tranen uit omdat er niemand waardig werd bevonden de boekrol te openen of erin te kijken.
5 Maar een van de oudere personen zegt tot mij: „Houd op met wenen. Zie! De Leeuw die uit de stam Ju̱da is, de wortel van Da̱vid, heeft overwonnen, zodat hij de boekrol en haar zeven zegels kan openen.”
6 En in het midden van de troon en van de vier levende schepselen en in het midden van de oudere personen zag ik een lam staan, als was het geslacht, met zeven hoorns en zeven ogen, welke [ogen] de zeven geesten van God betekenen, die tot de gehele aarde zijn uitgezonden.
7 En hij kwam en nam [de boekrol] terstond uit de rechterhand van Degene die op de troon is gezeten.
8 En toen hij de boekrol nam, vielen de vier levende schepselen en de vierentwintig oudere personen voor het Lam neer, en elk had een harp en gouden schalen vol reukwerk, en het [reukwerk] betekent de gebeden van de heiligen.
9 En zij zingen een nieuw lied en zeggen: „Gij zijt waardig de boekrol te nemen en haar zegels te openen, want gij werdt geslacht en gij hebt met uw bloed uit elke stam en taal en elk volk en elke natie personen voor God gekocht,
10 en gij hebt hen gemaakt tot een koninkrijk en tot priesters voor onze God, en zij zullen als koningen over de aarde regeren.”
11 En ik zag, en ik hoorde een stem van vele engelen rondom de troon en de levende schepselen en de oudere personen, en het aantal van hen was myriaden maal myriaden en duizenden maal duizenden,
12 en zij zeiden met een luide stem: „Het Lam, dat geslacht werd, is waardig de kracht en rijkdom en wijsheid en sterkte en eer en heerlijkheid en zegen te ontvangen.”
13 En elk schepsel dat in de hemel en op de aarde en onder de aarde en op de zee is, en alles wat daarin is, hoorde ik zeggen: „Aan Degene die op de troon zit en aan het Lam zij de zegen en de eer en de heerlijkheid en de macht tot in alle eeuwigheid.”
14 En de vier levende schepselen zeiden voorts: „Amen!”, en de oudere personen vielen neer en aanbaden.
openbaring 6
6 En ik zag, toen het Lam één van de zeven zegels opende, en ik hoorde één van de vier levende schepselen met een stem als van een donderslag zeggen: „Kom!”
2 En ik zag, en zie! een wit paard; en die erop zat, had een boog; en hem werd een kroon gegeven, en hij trok er op uit, overwinnend en om zijn overwinning te voltooien.
3 En toen hij het tweede zegel opende, hoorde ik het tweede levende schepsel zeggen: „Kom!”
4 En er kwam een ander te voorschijn, een vuriggekleurd paard; en hem die erop zat, werd gegeven de vrede van de aarde weg te nemen, zodat zij elkaar zouden afslachten; en hem werd een groot zwaard gegeven.
5 En toen hij het derde zegel opende, hoorde ik het derde levende schepsel zeggen: „Kom!” En ik zag, en zie! een zwart paard; en die erop zat, had een weegschaal in zijn hand.
6 En ik hoorde een stem die uit het midden van de vier levende schepselen scheen te komen, zeggen: „Een liter tarwe voor een denarius en drie liter gerst voor een denarius; en breng geen schade toe aan de olijfolie en de wijn.”
7 En toen hij het vierde zegel opende, hoorde ik de stem van het vierde levende schepsel zeggen: „Kom!”
8 En ik zag, en zie! een vaal paard; en die erop zat, droeg de naam Dood. En Ha̱des volgde dicht achter hem. En hun werd autoriteit gegeven over het vierde deel van de aarde, om te doden met een lang zwaard en met voedseltekorten en met dodelijke plagen en door de wilde beesten van de aarde.
9 En toen hij het vijfde zegel opende, zag ik onder het altaar de zielen van hen die geslacht waren wegens het woord van God en wegens het getuigeniswerk dat zij vroeger hadden.
10 En zij riepen met een luide stem en zeiden: „Tot wanneer, Soevereine Heer, heilige en waarachtige, weerhoudt gij u ervan te oordelen en ons bloed te wreken aan hen die op de aarde wonen?”
11 En aan een ieder van hen werd een lang wit gewaad gegeven; en hun werd gezegd nog een korte tijd te rusten, totdat ook van hun medeslaven en hun broeders, die op het punt stonden gedood te worden evenals zij, het getal vol zou zijn.
12 En ik zag, toen hij het zesde zegel opende, en er geschiedde een grote aardbeving; en de zon werd zwart als een haren zak, en de gehele maan werd als bloed,
13 en de sterren van de hemel vielen naar de aarde, zoals wanneer een vijgenboom, door een krachtige wind geschud, zijn onrijpe vijgen afwerpt.
14 En de hemel week terug als een boekrol die wordt opgerold, en elke berg en [elk] eiland werd van zijn plaats verwijderd.
15 En de koningen van de aarde en de hooggeplaatste personen en de militaire bevelhebbers en de rijken en de sterken en iedere slaaf en [iedere] vrije verborgen zich in de holen en in de rotsen van de bergen.
16 En zij blijven tot de bergen en tot de rotsen zeggen: „Valt op ons en verbergt ons voor het aangezicht van Degene die op de troon zit en voor de gramschap van het Lam,
17 want de grote dag van hun gramschap is gekomen, en wie kan dan standhouden?”
openbaring 7
7 Hierna zag ik aan de vier hoeken van de aarde vier engelen staan, die de vier winden van de aarde stevig vasthielden, opdat er geen wind zou waaien over de aarde of over de zee of over enige boom.
2 En ik zag een andere engel opstijgen van de opgang der zon, die een zegel van [de] levende God had; en hij riep met een luide stem tot de vier engelen aan wie het gegeven was schade toe te brengen aan de aarde en de zee,
3 en hij zei: „Brengt geen schade toe aan de aarde noch aan de zee noch aan de bomen tot nadat wij de slaven van onze God aan hun voorhoofd verzegeld hebben.”
4 En ik hoorde het aantal van hen die verzegeld werden, honderd vierenveertig duizend, verzegeld uit elke stam van de zonen van I̱sraël:
5 Uit de stam Ju̱da twaalfduizend verzegeld; uit de stam Ru̱ben twaalfduizend; uit de stam Gad twaalfduizend;
6 uit de stam A̱ser twaalfduizend; uit de stam Na̱ftali twaalfduizend; uit de stam Mana̱sse twaalfduizend;
7 uit de stam Si̱meon twaalfduizend; uit de stam Le̱vi twaalfduizend; uit de stam I̱ssaschar twaalfduizend;
8 uit de stam Ze̱bulon twaalfduizend; uit de stam Jo̱zef twaalfduizend; uit de stam Be̱njamin twaalfduizend verzegeld.
9 Na deze dingen zag ik, en zie! een grote schare, die niemand tellen kon, uit alle natiën en stammen en volken en talen, staande voor de troon en voor het Lam, gehuld in lange witte gewaden, en er waren palmtakken in hun handen.
10 En zij blijven met een luide stem roepen en zeggen: „Redding [hebben wij te danken] aan onze God, die op de troon is gezeten, en aan het Lam.”
11 En alle engelen stonden rondom de troon en de oudere personen en de vier levende schepselen, en zij vielen op hun aangezicht voor de troon en aanbaden God
12 en zeiden: „Amen! De zegen en de heerlijkheid en de wijsheid en de dankzegging en de eer en de kracht en de sterkte [zij] onze God tot in alle eeuwigheid. Amen.”
13 En een van de oudere personen nam het woord en zei tot mij: „Wie zijn dezen die in de lange witte gewaden gehuld zijn, en waar zijn zij vandaan gekomen?”
14 Daarop zei ik onmiddellijk tot hem: „Mijn heer, gíȷ́ weet het.” En hij zei tot mij: „Dezen zijn het die uit de grote verdrukking komen, en zij hebben hun lange gewaden gewassen en hebben ze wit gemaakt in het bloed van het Lam.
15 Daarom zijn zij voor de troon van God; en zij verrichten dag en nacht heilige dienst voor hem in zijn tempel; en Degene die op de troon is gezeten, zal zijn tent over hen uitspreiden.
16 Zij zullen geen honger of dorst meer lijden, ook zal de zon hen niet fel beschijnen noch enige verschroeiende hitte [hen treffen],
17 want het Lam, dat in het midden van de troon is, zal hen weiden en hen naar bronnen van wateren des levens leiden. En God zal elke traan uit hun ogen wegwissen.”
openbaring 8
8 En toen hij het zevende zegel opende, ontstond er een stilte in de hemel, ongeveer een half uur lang.
2 En ik zag de zeven engelen die voor Gods aangezicht staan, en hun werden zeven trompetten gegeven.
3 En er kwam een andere engel, die een gouden reukvat had en bij het altaar ging staan; en hem werd een grote hoeveelheid reukwerk gegeven om het met de gebeden van alle heiligen te offeren op het gouden altaar dat voor de troon stond.
4 En de rook van het reukwerk steeg uit de hand van de engel met de gebeden van de heiligen omhoog voor het aangezicht van God.
5 Maar meteen nam de engel het reukvat, en hij vulde het met wat van het vuur van het altaar en slingerde het naar de aarde. En er kwamen donderslagen en stemmen en bliksemstralen en een aardbeving.
6 En de zeven engelen met de zeven trompetten maakten zich gereed om erop te blazen.
7 En de eerste blies op zijn trompet. En er kwam hagel en vuur, met bloed vermengd, en het werd naar de aarde geslingerd; en een derde deel van de aarde verbrandde, en een derde deel van de bomen verbrandde, en alle groene plantengroei verbrandde.
8 En de tweede engel blies op zijn trompet. En iets wat geleek op een grote berg, brandend van vuur, werd in de zee geslingerd. En een derde deel van de zee werd bloed;
9 en een derde deel van de schepselen in de zee, die een ziel hebben, stierf, en een derde deel van de boten verging.
10 En de derde engel blies op zijn trompet. En een grote ster, brandend als een lamp, viel uit de hemel, en ze viel op een derde deel van de rivieren en op de waterbronnen.
11 En de naam van de ster luidt Alsem. En een derde deel van de wateren veranderde in alsem, en velen van de mensen stierven van het water, omdat het bitter was gemaakt.
12 En de vierde engel blies op zijn trompet. En een derde deel van de zon werd geslagen en een derde deel van de maan en een derde deel van de sterren, opdat een derde deel daarvan verduisterd zou worden en de dag voor een derde deel ervan niet verlicht zou worden, en zo ook de nacht.
13 En ik zag, en ik hoorde een arend, die in het midden van de hemel vloog, met een luide stem zeggen: „Wee, wee, wee degenen die op de aarde wonen vanwege het overige trompetgeschal van de drie engelen die op het punt staan op hun trompet te blazen!”
openbaring 9
9 En de vijfde engel blies op zijn trompet. En ik zag een ster die uit de hemel naar de aarde was gevallen, en hem werd de sleutel van de put van de afgrond gegeven.
2 En hij opende de put van de afgrond, en er steeg rook op uit de put, als de rook van een grote oven, en de zon werd verduisterd, en ook de lucht, door de rook uit de put.
3 En uit de rook kwamen sprinkhanen op de aarde te voorschijn, en hun werd macht gegeven, dezelfde macht als de schorpioenen der aarde hebben.
4 En hun werd gezegd geen schade toe te brengen aan de plantengroei van de aarde noch aan enig groen noch aan enige boom, maar alleen aan de mensen die het zegel van God niet op hun voorhoofd hebben.
5 En het werd de [sprinkhanen] niet toegestaan hen te doden, maar dat zij vijf maanden lang gepijnigd zouden worden, en de pijniging die zij ondergingen, was als de pijniging door een schorpioen, wanneer hij een mens slaat.
6 En in die dagen zullen de mensen de dood zoeken maar hem geenszins vinden, en zij zullen begeren te sterven maar de dood blijft van hen wegvluchten.
7 En de figuren van de sprinkhanen geleken op ten strijde toegeruste paarden; en op hun koppen [was iets] wat leek op kronen, aan goud gelijk, en hun gezichten [waren] als mensengezichten,
8 maar zij hadden haar als vrouwenhaar. En hun tanden waren als die van leeuwen,
9 en zij hadden borstharnassen als ijzeren borstharnassen. En het gedruis van hun vleugels [was] als het gedruis van wagens van vele paarden die ten strijde snellen.
10 Ook hebben zij staarten en angels gelijk schorpioenen; en in hun staarten is hun macht om de mensen vijf maanden lang letsel toe te brengen.
11 Zij hebben een koning over zich, de engel van de afgrond. In het Hebreeuws is zijn naam Abaddo̱n, maar in het Grieks heeft hij de naam Apo̱llyon.
12 Het ene wee is voorbij. Zie! Er komen nog twee weeën na deze dingen.
13 En de zesde engel blies op zijn trompet. En ik hoorde één stem uit de hoornen van het gouden altaar, dat voor Gods aangezicht staat,
14 tot de zesde engel, die de trompet had, zeggen: „Maak de vier engelen los die zijn vastgebonden bij de grote rivier de E̱u̱fraat.”
15 En de vier engelen, die zijn gereedgehouden voor het uur en [de] dag en [de] maand en [het] jaar, werden losgemaakt om een derde deel van de mensen te doden.
16 En het aantal van de legers der ruiterij was twee myriaden maal myriaden; ik hoorde het aantal van hen.
17 En aldus zag ik in het visioen de paarden en hen die erop zaten: zij hadden vuurrode en hyacintblauwe en zwavelgele borstharnassen; en de koppen van de paarden waren als leeuwenkoppen, en uit hun bek kwam vuur en rook en zwavel.
18 Door deze drie plagen werd een derde deel van de mensen gedood, ten gevolge van het vuur en de rook en de zwavel die uit hun bek kwamen.
19 Want de macht van de paarden is in hun bek en in hun staart; want hun staarten gelijken op slangen en hebben koppen, en hiermee brengen zij schade toe.
20 Maar de overige mensen, die niet gedood werden door deze plagen, hadden geen berouw van de werken van hun handen, zodat zij de demonen en de afgoden van goud en zilver en koper en steen en hout, die noch zien noch horen noch lopen kunnen, niet zouden aanbidden;
21 en zij hadden geen berouw van hun moorden, noch van hun spiritistische praktijken, noch van hun hoererij, noch van hun diefstallen.
openbaring 10
10 En ik zag een andere sterke engel uit de hemel neerdalen, getooid met een wolk, en er was een regenboog boven zijn hoofd, en zijn aangezicht was als de zon, en zijn voeten waren als vuurzuilen,
2 en in zijn hand had hij een kleine geopende boekrol. En hij zette zijn rechtervoet op de zee, maar zijn linker op de aarde,
3 en hij riep met een luide stem, zoals wanneer een leeuw brult. En toen hij riep, lieten de zeven donderslagen hun eigen stemmen horen.
4 Toen nu de zeven donderslagen spraken, stond ik op het punt te schrijven; maar ik hoorde een stem uit de hemel zeggen: „Verzegel de dingen die de zeven donderslagen gesproken hebben en schrijf ze niet op.”
5 En de engel die ik op de zee en op de aarde zag staan, hief zijn rechterhand op naar de hemel,
6 en hij zwoer bij Degene die tot in alle eeuwigheid leeft, die de hemel en wat daarin is en de aarde en wat daarop is en de zee en wat daarin is, heeft geschapen: „Er zal geen uitstel meer zijn;
7 maar in de dagen waarin de zevende engel zich laat horen, wanneer hij op het punt staat op zijn trompet te blazen, wordt het heilige geheim van God overeenkomstig het goede nieuws dat hij aan zijn eigen slaven, de profeten, heeft bekendgemaakt, inderdaad tot een einde gebracht.”
8 En de stem die ik uit de hemel hoorde, spreekt wederom met mij en zegt: „Ga, neem de geopende boekrol welke zich in de hand bevindt van de engel die op de zee en op de aarde staat.”
9 En ik ging naar de engel toe en zei hem de kleine boekrol aan mij te geven. En hij zei tot mij: „Neem ze en eet ze op, en ze zal uw buik bitter maken, maar in uw mond zal ze zoet zijn als honing.”
10 En ik nam de kleine boekrol uit de hand van de engel en at ze op, en in mijn mond was ze zoet als honing; maar toen ik ze opgegeten had, werd mijn buik bitter.
11 En zij zeggen tot mij: „Gij moet wederom profeteren met betrekking tot volken en natiën en talen en vele koningen.”
openbaring 11
11 En mij werd een riet gegeven, een staf gelijk, terwijl hij zei: „Sta op en meet het tempel[heiligdom] van God en het altaar en hen die daarin aanbidden.
2 Maar wat het voorhof buiten het tempel[heiligdom] betreft, werp dat volledig buiten en meet het niet, want het is aan de natiën gegeven, en zij zullen de heilige stad vertreden, tweeënveertig maanden lang.
3 En ik zal mijn twee getuigen in zakken gehuld doen profeteren gedurende duizend tweehonderd zestig dagen.”
4 Dezen zijn [zinnebeeldig] de twee olijfbomen en de twee lampenstandaarden en zij staan voor de Heer der aarde.
5 En indien iemand hun schade wil toebrengen, komt er vuur uit hun mond en verslindt hun vijanden; en indien iemand hun schade zou willen toebrengen, moet hij op deze wijze gedood worden.
6 Dezen hebben de autoriteit de hemel te sluiten, opdat er geen regen valt in de dagen waarin zij profeteren, en zij hebben autoriteit over de wateren, om ze in bloed te veranderen, en om de aarde te slaan met allerlei plagen, zo dikwijls zij [het] maar wensen.
7 En wanneer zij hun getuigenisgeven hebben geëindigd, zal het wilde beest dat uit de afgrond opstijgt, oorlog tegen hen voeren en hen overwinnen en hen doden.
8 En hun lijken zullen liggen op de brede straat van de grote stad die in geestelijke zin So̱dom en Egy̱pte wordt genoemd, waar ook hun Heer aan een paal werd gehangen.
9 En [mensen] uit de volken en stammen en talen en natiën zullen hun lijken drie en een halve dag zien, en zij laten niet toe dat hun lijken in een graf worden gelegd.
10 En zij die op de aarde wonen, verheugen zich over hen en zijn vrolijk, en zij zullen elkaar geschenken zenden, want deze twee profeten hebben hen die op de aarde wonen, gepijnigd.
11 En na de drie en een halve dag voer levensgeest van God in hen, en zij gingen op hun voeten staan, en grote vrees overviel degenen die hen aanschouwden.
12 En zij hoorden een luide stem uit de hemel tot hen zeggen: „Stijgt hierheen op.” En in de wolk stegen zij tot in de hemel op, en hun vijanden aanschouwden hen.
13 En in dat uur geschiedde er een grote aardbeving, en een tiende deel van de stad stortte in; en zevenduizend personen werden door de aardbeving gedood, en de overigen werden door vrees bevangen en gaven heerlijkheid aan de God des hemels.
14 Het tweede wee is voorbij. Ziet! Het derde wee komt vlug.
15 En de zevende engel blies op zijn trompet. En er weerklonken luide stemmen in de hemel, die zeiden: „Het koninkrijk der wereld is het koninkrijk van onze Heer en van zijn Christus geworden, en hij zal als koning regeren tot in alle eeuwigheid.”
16 En de vierentwintig oudere personen, die voor God op hun tronen zaten, vielen op hun aangezicht en aanbaden God
17 en zeiden: „Wij danken u, Jehovah God, de Almachtige, die is en die was, omdat gij uw grote kracht hebt opgenomen en als koning zijt gaan regeren.
18 Doch de natiën ontstaken in gramschap, en úw gramschap kwam, en de bestemde tijd om de doden te oordelen en om aan uw slaven, de profeten, en aan de heiligen en aan hen die uw naam vrezen, de kleinen en de groten, [hun] beloning te geven, en om hen te verderven die de aarde verderven.”
19 En het tempel[heiligdom] van God, dat in de hemel is, werd geopend, en de ark van zijn verbond werd in zijn tempel[heiligdom] gezien. En er kwamen bliksemstralen en stemmen en donderslagen en een aardbeving en een grote hagel.
openbaring 12
12 En er werd een groot teken gezien in de hemel: een vrouw getooid met de zon, en de maan was onder haar voeten, en op haar hoofd was een kroon van twaalf sterren,
2 en zij was zwanger. En zij schreeuwt het uit in haar weeën en in haar barensnood.
3 En er werd een ander teken gezien in de hemel, en zie! een grote vuriggekleurde draak, met zeven koppen en tien hoorns en op zijn koppen zeven diademen;
4 en zijn staart sleept een derde deel van de sterren des hemels mee, en hij slingerde ze naar de aarde. En de draak bleef voor de vrouw staan, die op het punt stond te baren, om zodra zij gebaard had, haar kind te verslinden.
5 En zij baarde een zoon, een mannelijk kind, dat alle natiën zal weiden met een ijzeren staf. En haar kind werd weggerukt tot God en tot zijn troon.
6 En de vrouw vluchtte naar de wildernis, waar zij een door God bereide plaats heeft, opdat men haar daar zou voeden gedurende duizend tweehonderd zestig dagen.
7 En er brak oorlog uit in de hemel: Mi̱chaël en zijn engelen streden tegen de draak, en de draak en zijn engelen streden,
8 maar hij zegevierde niet, en ook werd er voor hen geen plaats meer gevonden in de hemel.
9 Neergeslingerd werd daarom de grote draak, de oorspronkelijke slang, die Duivel en Sa̱tan wordt genoemd, die de gehele bewoonde aarde misleidt; neergeslingerd werd hij naar de aarde, en zijn engelen werden met hem neergeslingerd.
10 En ik hoorde een luide stem in de hemel zeggen: „Nu is gekomen de redding en de kracht en het koninkrijk van onze God en de autoriteit van zijn Christus, want de beschuldiger van onze broeders, die hen dag en nacht voor onze God beschuldigt, is neergeslingerd!
11 En zij hebben hem overwonnen wegens het bloed van het Lam en wegens het woord van het getuigenis dat zij hebben afgelegd, en zij hebben hun ziel niet liefgehad, zelfs niet wanneer zij met de dood werden geconfronteerd.
12 Weest hierom vrolijk, GIJ hemelen en GIJ die daarin verblijft! Wee de aarde en de zee, want de Duivel is tot U neergedaald, en hij heeft grote toorn, daar hij weet dat hij slechts een korte tijdsperiode heeft.”
13 Toen nu de draak zag dat hij neergeslingerd was naar de aarde, vervolgde hij de vrouw die het mannelijke kind had gebaard.
14 Maar aan de vrouw werden de twee vleugels van de grote arend gegeven, om naar de wildernis te vliegen, naar haar plaats; daar wordt zij buiten het gezicht van de slang gevoed gedurende een tijd en tijden en een halve tijd.
15 En de slang braakte uit zijn bek de vrouw water achterna, een rivier gelijk, opdat de rivier haar zou verdrinken.
16 Maar de aarde kwam de vrouw te hulp, en de aarde opende haar mond en verzwolg de rivier die de draak uit zijn bek had gebraakt.
17 En de draak werd toornig op de vrouw en ging heen om oorlog te voeren tegen de overgeblevenen van haar zaad, die de geboden van God onderhouden en het werk hebben dat bestaat in het getuigenis afleggen omtrent Jezus.
openbaring 13
13 En hij bleef staan op het zand van de zee. En ik zag uit de zee een wild beest opstijgen, met tien hoorns en zeven koppen, en op zijn hoorns tien diademen, maar op zijn koppen lasterlijke namen.
2 Het wilde beest nu dat ik zag, geleek op een luipaard, maar zijn poten waren als die van een beer, en zijn muil was als een leeuwenmuil. En de draak gaf [het beest] zijn kracht en zijn troon en grote autoriteit.
3 En een van zijn koppen, zo zag ik, leek ten dode toe geslacht, maar het werd van zijn dodelijke slag genezen, en de gehele aarde volgde het wilde beest met bewondering.
4 En zij aanbaden de draak omdat hij aan het wilde beest de autoriteit had gegeven, en zij aanbaden het wilde beest met de woorden: „Wie is aan het wilde beest gelijk, en wie kan de strijd tegen hem aanbinden?”
5 En hem werd een mond gegeven die grote dingen en lasteringen sprak, en hem werd autoriteit gegeven om tweeënveertig maanden lang te handelen.
6 En hij opende zijn mond in lasteringen tegen God, om zijn naam te lasteren en zijn verblijfplaats, ja, hen die in de hemel verblijven.
7 En hem werd gegeven oorlog te voeren tegen de heiligen en hen te overwinnen, en hem werd autoriteit gegeven over elke stam en elk volk en elke taal en natie.
8 En allen die op de aarde wonen, zullen hem aanbidden; de naam van niet één van hen staat sedert de grondlegging der wereld geschreven in de boekrol des levens van het Lam, dat geslacht werd.
9 Indien iemand een oor heeft, hij hore.
10 Indien iemand [bestemd is] voor gevangenschap, dan gaat hij in gevangenschap. Indien iemand met het zwaard zal doden, moet hijzelf met het zwaard gedood worden. Hier komt het aan op de volharding en het geloof van de heiligen.
11 En ik zag een ander wild beest uit de aarde opstijgen, en het had twee hoorns, gelijk een lam, maar het ging spreken als een draak.
12 En het oefent alle autoriteit van het eerste wilde beest uit voor diens ogen. En het bewerkt dat de aarde en zij die daarop wonen, het eerste wilde beest aanbidden, dat van zijn dodelijke slag genezen was.
13 En het verricht grote tekenen, zodat het zelfs vuur uit de hemel doet neerdalen naar de aarde ten aanschouwen van de mensen.
14 En het misleidt degenen die op de aarde wonen wegens de tekenen die hem gegeven waren te verrichten voor de ogen van het wilde beest, terwijl het tot hen die op de aarde wonen, zegt dat zij een beeld moeten maken voor het wilde beest dat de zwaardslag had en toch weer opgeleefd was.
15 En het werd hem toegestaan adem aan het beeld van het wilde beest te geven, zodat het beeld van het wilde beest niet alleen zou spreken maar ook zou bewerken dat allen die het beeld van het wilde beest op generlei wijze zouden aanbidden, gedood werden.
16 En het oefent dwang uit op alle personen, de kleinen en de groten, en de rijken en de armen, en de vrijen en de slaven, opdat men dezen een merkteken aan hun rechterhand of op hun voorhoofd zou geven,
17 en opdat niemand zou kunnen kopen of verkopen, behalve wie het merkteken heeft, de naam van het wilde beest of het getal van zijn naam.
18 Hier komt het aan op wijsheid: Wie intelligentie heeft, berekene het getal van het wilde beest, want het is het getal van een mens; en zijn getal is zeshonderd zesenzestig.
openbaring 14
14 En ik zag, en zie! het Lam stond op de berg Si̱on, en met hem honderd vierenveertig duizend, die zijn naam en de naam van zijn Vader op hun voorhoofd geschreven droegen.
2 En ik hoorde een geluid uit de hemel als het geluid van vele wateren en als het geluid van zware donder; en het geluid dat ik hoorde, was als van zangers die zichzelf op de harp begeleiden, spelend op hun harpen.
3 En zij zingen als het ware een nieuw lied vóór de troon en vóór de vier levende schepselen en de oudere personen; en niemand kon zich dat lied eigen maken dan de honderd vierenveertig duizend, die van de aarde zijn gekocht.
4 Dezen zijn het die zich niet met vrouwen hebben bevlekt; ja, zij zijn maagden. Dezen zijn het die het Lam blijven volgen waarheen hij ook gaat. Dezen werden uit het midden van de mensen gekocht als eerstelingen voor God en voor het Lam,
5 en in hun mond werd geen onwaarheid gevonden; zij zijn zonder smet.
6 En ik zag een andere engel in het midden van de hemel vliegen, en hij had eeuwig goed nieuws, om dat als blijde tijdingen bekend te maken aan hen die op de aarde wonen, en aan elke natie en stam en taal en elk volk,
7 en hij zei met een luide stem: „Vreest God en geeft hem heerlijkheid, want het uur van het oordeel door hem is gekomen, en aanbidt daarom Degene die de hemel en de aarde en [de] zee en [de] waterbronnen gemaakt heeft.”
8 En een andere, een tweede engel, volgde en zei: „Ze is gevallen! Ba̱bylon de Grote is gevallen, zij die alle natiën van de wijn van de toorn van haar hoererij heeft doen drinken!”
9 En een andere engel, een derde, volgde hen en zei met een luide stem: „Indien iemand het wilde beest en zijn beeld aanbidt en een merkteken aan zijn voorhoofd of op zijn hand ontvangt,
10 zal hij ook drinken van de wijn van de toorn van God, die ongemengd in de beker van zijn gramschap is ingeschonken, en hij zal gepijnigd worden met vuur en zwavel ten aanschouwen van de heilige engelen en ten aanschouwen van het Lam.
11 En de rook van hun pijniging stijgt op tot in alle eeuwigheid, en dag noch nacht hebben zij rust, zij die het wilde beest en zijn beeld aanbidden, en al wie het merkteken van zijn naam ontvangt.
12 Hier komt het op volharding aan voor de heiligen, voor hen die de geboden van God en het geloof van Jezus onderhouden.”
13 En ik hoorde een stem uit de hemel zeggen: „Schrijf: Gelukkig zijn de doden die van nu af aan in eendracht met [de] Heer sterven. Ja, zegt de geest, laat hen rusten van hun moeizame arbeid, want de dingen die zij gedaan hebben, gaan tegelijk met hen.”
14 En ik zag, en zie! een witte wolk, en op de wolk zat iemand gelijk een mensenzoon, met een gouden kroon op zijn hoofd en een scherpe sikkel in zijn hand.
15 En een andere engel kwam uit het tempel[heiligdom] en riep met een luide stem tot degene die op de wolk zat: „Sla uw sikkel erin en oogst, want het uur om te oogsten is gekomen, want de oogst van de aarde is door en door rijp.”
16 En degene die op de wolk zat, wierp zijn sikkel op de aarde, en de aarde werd geoogst.
17 En nog een andere engel kwam uit het tempel[heiligdom], dat in de hemel is, en ook hij had een scherpe sikkel.
18 En nog een andere engel kwam van het altaar, en hij had autoriteit over het vuur. En hij riep met een luide stem tot degene die de scherpe sikkel had en zei: „Sla uw scherpe sikkel erin en zamel de trossen van de wijnstok der aarde in, want zijn druiven zijn rijp geworden.”
19 En de engel wierp zijn sikkel naar de aarde en oogstte de wijnstok der aarde af, en hij slingerde hem in de grote wijnpers van de toorn van God.
20 En de wijnpers werd getreden buiten de stad, en er kwam bloed uit de wijnpers tot aan de tomen der paarden, over een afstand van duizend zeshonderd stadiën.
openbaring 15
15 En ik zag een ander teken in de hemel, groot en wonderbaar: zeven engelen met zeven plagen. Deze zijn de laatste, want door middel daarvan wordt de toorn van God tot een einde gebracht.
2 En ik zag iets dat leek op een glazen zee, met vuur vermengd, en degenen die de overwinning behalen over het wilde beest en over zijn beeld en over het getal van zijn naam, stonden aan de glazen zee en hadden harpen van God.
3 En zij zingen het lied van Mo̱zes, de slaaf van God, en het lied van het Lam, en zeggen: „Groot en wonderbaar zijn uw werken, Jehovah God, de Almachtige. Rechtvaardig en waarachtig zijn uw wegen, Koning der eeuwigheid.
4 Wie zal u niet werkelijk vrezen, Jehovah, en uw naam verheerlijken, omdat gij alleen loyaal zijt? Want alle natiën zullen komen en voor u aanbidden, omdat uw rechtvaardige verordeningen openbaar gemaakt zijn.”
5 En na deze dingen zag ik, en het heiligdom van de tent der getuigenis werd in de hemel geopend,
6 en de zeven engelen met de zeven plagen kwamen uit het heiligdom, bekleed met rein, helder linnen en rond hun borst omgord met gouden gordels.
7 En één van de vier levende schepselen gaf de zeven engelen zeven gouden schalen, welke vol waren van de toorn van God, die leeft tot in alle eeuwigheid.
8 En het heiligdom werd vanwege de heerlijkheid van God en vanwege zijn kracht met rook vervuld, en niemand kon het heiligdom binnengaan totdat de zeven plagen van de zeven engelen voleindigd waren.
openbaring 16
16 En ik hoorde een luide stem uit het heiligdom tot de zeven engelen zeggen: „Gaat en giet de zeven schalen van de toorn van God uit naar de aarde.”
2 En de eerste ging heen en goot zijn schaal uit naar de aarde. En er kwam een schadelijke en kwaadaardige zweer aan de mensen die het merkteken van het wilde beest hadden en die zijn beeld aanbaden.
3 En de tweede goot zijn schaal uit in de zee. En ze werd bloed als van een dode, en elke levende ziel stierf, [ja,] alles wat in de zee was.
4 En de derde goot zijn schaal uit in de rivieren en de waterbronnen. En ze werden bloed.
5 En ik hoorde de engel [die gesteld was] over de wateren, zeggen: „Gij, Degene die is en die was, de Loyale, zijt rechtvaardig, omdat gij deze vonnissen hebt geveld,
6 want zij hebben het bloed van heiligen en van profeten vergoten, en bloed hebt gij hun te drinken gegeven. Zij verdienen het.”
7 En ik hoorde het altaar zeggen: „Ja, Jehovah God, de Almachtige, waarachtig en rechtvaardig zijn uw rechterlijke beslissingen.”
8 En de vierde goot zijn schaal uit op de zon; en het werd [de zon] gegeven de mensen te verzengen met vuur.
9 En de mensen werden verzengd met grote hitte, maar zij lasterden de naam van God, die de autoriteit over deze plagen heeft, en zij hadden geen berouw om hem heerlijkheid te geven.
10 En de vijfde goot zijn schaal uit op de troon van het wilde beest. En zijn koninkrijk werd verduisterd, en zij gingen op hun tong knagen van de pijn,
11 maar zij lasterden de God des hemels vanwege hun pijnen en vanwege hun zweren, en zij hadden geen berouw van hun werken.
12 En de zesde goot zijn schaal uit op de grote rivier de E̱u̱fraat, en haar water droogde op, zodat de weg bereid zou worden voor de koningen van de opgang der zon.
13 En ik zag drie onreine geïnspireerde uitingen, [die eruitzagen] als kikvorsen, uit de bek van de draak en uit de bek van het wilde beest en uit de mond van de valse profeet komen.
14 In werkelijkheid zijn het door demonen geïnspireerde uitingen, en ze verrichten tekenen en gaan uit tot de koningen van de gehele bewoonde aarde, om hen te vergaderen tot de oorlog van de grote dag van God de Almachtige.
15 „Zie! Ik kom als een dief. Gelukkig is hij die wakker blijft en zijn bovenklederen bewaart, opdat hij niet naakt wandelt en men zijn schande ziet.”
16 En ze vergaderden hen tot de plaats die in het Hebreeuws Har–Ma̱gedon wordt genoemd.
17 En de zevende goot zijn schaal uit op de lucht. Hierop kwam er een luide stem uit het heiligdom, vanaf de troon, die zei: „Het is geschied!”
18 En er kwamen bliksemstralen en stemmen en donderslagen, en er geschiedde een grote aardbeving, zoals er niet was geschied sinds er mensen op de aarde kwamen, zo’n omvangrijke aardbeving, zo groot.
19 En de grote stad viel in drie delen uiteen, en de steden van de natiën stortten in; en Ba̱bylon de Grote werd voor God in herinnering gebracht, om haar de beker te geven met de wijn van de toorn van zijn gramschap.
20 Ook vluchtte elk eiland, en bergen werden niet gevonden.
21 En een grote hagel, waarvan elke steen ongeveer het gewicht van een talent had, viel uit de hemel op de mensen neer, en de mensen lasterden God wegens de plaag van de hagel, want de plaag ervan was ongewoon groot.
openbaring 17
17 En één van de zeven engelen die de zeven schalen hadden, kwam en sprak met mij en zei: „Kom, ik zal u het oordeel tonen over de grote hoer, die op vele wateren zit,
2 met wie de koningen der aarde hoererij hebben bedreven, terwijl zij die de aarde bewonen, dronken werden gemaakt van de wijn van haar hoererij.”
3 En hij voerde mij in [de kracht van de] geest weg naar een wildernis. En ik zag voorts een vrouw, die op een scharlakengekleurd wild beest zat, dat vol was van lasterlijke namen en dat zeven koppen en tien hoorns had.
4 En de vrouw was getooid met purper en scharlaken en versierd met goud en edelgesteente en parels, en in haar hand had zij een gouden beker, die vol was van walgelijkheden en de onreinheden van haar hoererij.
5 En op haar voorhoofd was een naam geschreven, een mysterie: „Ba̱bylon de Grote, de moeder van de hoeren en van de walgelijkheden der aarde.”
6 En ik zag dat de vrouw dronken was van het bloed der heiligen en van het bloed van de getuigen van Jezus. Toen ik haar nu zag, verwonderde ik mij met grote verwondering.
7 Daarop zei de engel tot mij: „Waarom hebt gij u verwonderd? Ik zal u het mysterie zeggen van de vrouw en van het wilde beest dat haar draagt en dat de zeven koppen en de tien hoorns heeft:
8 Het wilde beest dat gij gezien hebt, was, maar is niet, en toch staat het op het punt uit de afgrond op te stijgen, en het moet de vernietiging tegemoet gaan. En wanneer zij die op de aarde wonen, zien hoe het wilde beest was, maar niet is en toch tegenwoordig zal zijn, zullen zij zich vol bewondering verbazen, maar hun namen zijn sedert de grondlegging der wereld niet op de boekrol des levens geschreven.
9 Hier komt het aan op de intelligentie die wijsheid heeft: De zeven koppen betekenen zeven bergen, waarop de vrouw gezeten is.
10 En er zijn zeven koningen: vijf zijn gevallen, één is er, de andere is nog niet gekomen, maar als hij gekomen is, moet hij een korte tijd blijven.
11 En het wilde beest dat was maar niet is, is ook zelf een achtste [koning], maar spruit voort uit de zeven, en het gaat de vernietiging tegemoet.
12 En de tien hoorns die gij gezien hebt, betekenen tien koningen, die nog geen koninkrijk hebben ontvangen, maar wel ontvangen zij voor één uur autoriteit als koningen met het wilde beest.
13 Dezen hebben één gedachte, en daarom geven zij hun kracht en autoriteit aan het wilde beest.
14 Dezen zullen strijden tegen het Lam, maar het Lam zal hen overwinnen, omdat hij Heer der heren en Koning der koningen is. Ook de geroepenen en uitverkorenen en getrouwen met hem [zullen dit doen].”
15 En hij zegt tot mij: „De wateren die gij gezien hebt, waar de hoer zit, betekenen volken en scharen en natiën en talen.
16 En de tien hoorns die gij gezien hebt, en het wilde beest, die zullen de hoer haten en zullen haar woest en naakt maken, en ze zullen haar vleesdelen opeten en zullen haar geheel met vuur verbranden.
17 Want God heeft [het] hun in het hart gegeven zijn gedachte uit te voeren, ja, [hun] ene gedachte uit te voeren door hun koninkrijk aan het wilde beest te geven, totdat de woorden van God volbracht zullen zijn.
18 En de vrouw die gij gezien hebt, betekent de grote stad, die een koninkrijk over de koningen der aarde heeft.”
openbaring 18
18 Na deze dingen zag ik een andere engel uit de hemel neerdalen, met grote autoriteit; en de aarde werd verlicht door zijn heerlijkheid.
2 En hij riep met een krachtige stem en zei: „Ze is gevallen! Ba̱bylon de Grote is gevallen, en ze is een woonplaats geworden van demonen en een schuilplaats van elke onreine uitwaseming en een schuilplaats van elke onreine en gehate vogel!
3 Want wegens de wijn van de toorn van haar hoererij zijn alle natiën [het slachtoffer] geworden, en de koningen der aarde hebben hoererij met haar bedreven, en de reizende kooplieden der aarde zijn rijk geworden ten gevolge van de kracht van haar schaamteloze weelde.”
4 En ik hoorde een andere stem uit de hemel zeggen: „Gaat uit van haar, mijn volk, indien GIJ niet met haar in haar zonden wilt delen, en indien GIJ geen deel van haar plagen wilt ontvangen.
5 Want haar zonden hebben zich helemaal tot aan de hemel opgehoopt, en God heeft zich haar ongerechtigheden te binnen gebracht.
6 Vergeldt haar gelijk zijzelf vergolden heeft, en doet haar tweemaal zoveel, ja, tweemaal het aantal dingen die zij gedaan heeft; doet in de beker waarin zij een mengsel heeft gedaan, tweemaal zoveel van het mengsel voor haar.
7 In de mate dat ze zichzelf verheerlijkt en in schaamteloze weelde geleefd heeft, geeft haar in die mate pijniging en rouw. Want in haar hart blijft ze zeggen: ’Ik zit als koningin, en ik ben geen weduwe, en ik zal nooit rouw zien.’
8 Daarom zullen op één dag haar plagen komen, dood en rouw en hongersnood, en ze zal geheel verbrand worden met vuur, want Jehovah God, die haar heeft geoordeeld, is sterk.
9 En de koningen der aarde die hoererij met haar hebben bedreven en in schaamteloze weelde hebben geleefd, zullen over haar wenen en zich in droefheid om haar slaan, wanneer zij naar de rook kijken die van haar verbranding afkomt,
10 terwijl zij uit vrees voor haar pijniging op een afstand staan en zeggen: ’Wat jammer, wat jammer, gij grote stad, Ba̱bylon, gij sterke stad, want in één uur is uw oordeel gekomen!’
11 Ook de reizende kooplieden der aarde wenen en rouwen om haar, omdat er niemand meer is die hun overvloedige voorraad koopt,
12 een overvloedige voorraad van goud en zilver en edelgesteente en parels en fijn linnen en purper en zijde en scharlaken; en elk voorwerp van welriekend hout en allerlei ivoren voorwerpen en allerlei voorwerpen van zeer kostbaar hout en van koper en van ijzer en van marmer;
13 ook kaneel en Indische specerij en reukwerk en welriekende olie en geurige hars en wijn en olijfolie en meelbloem en tarwe en runderen en schapen en paarden en wagens en slaven en menselijke zielen.
14 Ja, de voortreffelijke vrucht die uw ziel begeerde, is van u geweken, en alle kostelijke dingen en de schitterende dingen zijn voor u verloren gegaan, en nooit meer zal men ze vinden.
15 De reizende kooplieden in deze dingen, die rijk van haar zijn geworden, zullen uit vrees voor haar pijniging op een afstand staan en zullen wenen en rouwen
16 en zeggen: ’Wat jammer, wat jammer — de grote stad, bekleed met fijn linnen en purper en scharlaken, en rijk versierd met gouden sieraden en edelgesteente en parels,
17 want in één uur is zulk een grote rijkdom verwoest!’ En iedere scheepskapitein en een ieder die ergens naar toe vaart, en zeelieden en allen die hun bestaan op zee vinden, stonden op een afstand
18 en riepen het uit toen zij naar de rook keken die van haar verbranding afkwam, en zij zeiden: ’Welke stad is aan de grote stad gelijk?’
19 En zij wierpen stof op hun hoofd en riepen, wenend en rouwend, en zeiden: ’Wat jammer, wat jammer — de grote stad, waarin allen die boten op zee hebben, rijk zijn geworden wegens haar kostbaarheden, want in één uur is ze verwoest!’
20 Wees vrolijk over haar, o hemel, ook GIJ heiligen en GIJ apostelen en GIJ profeten, want God heeft voor U de gerechtelijke straf van haar geëist!”
21 En een sterke engel hief een steen op gelijk een grote molensteen en slingerde hem in de zee en zei: „Zo zal Ba̱bylon, de grote stad, met een snelle worp worden neergeslingerd, en ze zal nooit meer gevonden worden.
22 En de klank van zangers die zichzelf op de harp begeleiden, en van muzikanten en van fluitspelers en van trompetters zal nooit meer in u worden gehoord, en geen handwerksman van enig ambacht zal ooit nog in u worden gevonden, en geen geluid van een molensteen zal ooit nog in u worden gehoord,
23 en geen licht van een lamp zal ooit nog in u schijnen, en geen stem van een bruidegom en van een bruid zal ooit nog in u worden gehoord; omdat uw reizende kooplieden de hooggeplaatste personen der aarde waren, want door uw spiritistische praktijken werden alle natiën misleid.
24 Ja, in haar werd het bloed gevonden van profeten en van heiligen en van allen die op de aarde geslacht zijn.”
openbaring 19
19 Na deze dingen hoorde ik iets dat was als een luide stem van een grote schare in de hemel. Zij zeiden: „Looft Jah! De redding en de heerlijkheid en de kracht behoren aan onze God,
2 want zijn oordelen zijn waarachtig en rechtvaardig. Want hij heeft het oordeel voltrokken aan de grote hoer, die met haar hoererij de aarde verdierf, en hij heeft het bloed van zijn slaven van haar hand gewroken.”
3 En meteen zeiden zij voor de tweede maal: „Looft Jah! En de rook die van haar afkomt, blijft tot in alle eeuwigheid opstijgen.”
4 En de vierentwintig oudere personen en de vier levende schepselen vielen neer en aanbaden God, die op de troon is gezeten, en zeiden: „Amen! Looft Jah!”
5 En een stem ging uit van de troon en zei: „Looft onze God, al GIJ slaven van hem, die hem vrezen, de kleinen en de groten.”
6 En ik hoorde iets dat was als een stem van een grote schare en als een geluid van vele wateren en als een geluid van zware donderslagen. Zij zeiden: „Looft Jah, want Jehovah, onze God, de Almachtige, is als koning gaan regeren.
7 Laten wij ons verheugen en verrukt zijn, en laten wij hem de heerlijkheid geven, want de bruiloft van het Lam is aangebroken en zijn vrouw heeft zich gereedgemaakt.
8 Ja, het is haar gegeven getooid te zijn met helder, rein, fijn linnen, want het fijne linnen beeldt de rechtvaardige daden van de heiligen af.”
9 En hij zegt tot mij: „Schrijf: Gelukkig zijn zij die uitgenodigd zijn tot de avondmaaltijd van de bruiloft van het Lam.” Ook zegt hij tot mij: „Dit zijn de waarachtige woorden van God.”
10 Toen viel ik voor zijn voeten neer om hem te aanbidden. Maar hij zegt tot mij: „Pas op! Doe dat niet! Ik ben slechts een medeslaaf van u en van uw broeders, die het werk hebben dat bestaat in het getuigenis afleggen omtrent Jezus. Aanbid God; want het is het getuigenis afleggen omtrent Jezus dat tot profeteren inspireert.”
11 En ik zag de hemel geopend, en zie! een wit paard. En degene die erop zat, wordt Getrouw en Waarachtig genoemd, en hij oordeelt en voert oorlog in rechtvaardigheid.
12 Zijn ogen zijn een vuurvlam en op zijn hoofd zijn vele diademen. Hij draagt een geschreven naam die niemand kent dan hijzelf,
13 en hij is getooid met een bovenkleed dat met bloed besprenkeld is, en zijn naam wordt genoemd: Het Woord van God.
14 En de legers die in de hemel waren, volgden hem op witte paarden, en ze waren gekleed in wit, rein, fijn linnen.
15 En uit zijn mond komt een scherp lang zwaard te voorschijn, om daarmee de natiën te slaan, en hij zal hen weiden met een ijzeren staf. Ook treedt hij de wijnpers van de toorn der gramschap van God de Almachtige.
16 En op zijn bovenkleed, ja, op zijn dij, draagt hij een naam geschreven: Koning der koningen en Heer der heren.
17 Ik zag ook een engel in de zon staan, en hij riep met een luide stem en zei tot alle vogels die in het midden van de hemel vliegen: „Komt hier, verzamelt U tot de grote avondmaaltijd van God,
18 om te eten de vleesdelen van koningen en de vleesdelen van militaire bevelhebbers en de vleesdelen van sterke mannen en de vleesdelen van paarden en van hen die daarop zitten, en de vleesdelen van allen, zowel van vrijen als van slaven en van kleinen en groten.”
19 En ik zag het wilde beest en de koningen der aarde en hun legers vergaderd om de oorlog te voeren tegen degene die op het paard zat en tegen zijn leger.
20 En het wilde beest werd gegrepen en met hem de valse profeet, die voor zijn ogen de tekenen had verricht waarmee hij degenen had misleid die het merkteken van het wilde beest hadden ontvangen en degenen die aanbidding geven aan zijn beeld. Levend werden zij beiden in het vurige meer geslingerd, dat met zwavel brandt.
21 De overigen echter werden gedood met het lange zwaard dat uit de mond te voorschijn kwam van degene die op het paard zat. En alle vogels werden van hun vleesdelen verzadigd.
openbaring 20
20 En ik zag een engel uit de hemel neerdalen met de sleutel van de afgrond en een grote keten in zijn hand.
2 En hij greep de draak, de oorspronkelijke slang, die de Duivel en Sa̱tan is, en bond hem voor duizend jaar.
3 En hij slingerde hem in de afgrond en sloot en verzegelde [die] boven hem, opdat hij de natiën niet meer zou misleiden totdat de duizend jaar geëindigd waren. Na deze dingen moet hij voor een korte tijd worden losgelaten.
4 En ik zag tronen, en er waren er die daarop gingen zitten, en hun werd macht gegeven om te oordelen. Ja, ik zag de zielen van hen die met de bijl ter dood gebracht waren wegens het getuigenis dat zij hadden afgelegd omtrent Jezus en wegens het spreken over God, en hen die noch het wilde beest noch zijn beeld hadden aanbeden en die het merkteken niet op hun voorhoofd en op hun hand hadden ontvangen. En zij kwamen tot leven en regeerden als koningen met de Christus, duizend jaar lang.
5 (De overigen der doden kwamen niet tot leven totdat de duizend jaar geëindigd waren.) Dit is de eerste opstanding.
6 Gelukkig en heilig is een ieder die deel heeft aan de eerste opstanding; over dezen heeft de tweede dood geen autoriteit, maar zij zullen priesters van God en van de Christus zijn en zullen de duizend jaar met hem als koningen regeren.
7 Zodra nu de duizend jaar geëindigd zijn, zal Sa̱tan uit zijn gevangenis worden losgelaten,
8 en hij zal uitgaan om de natiën te misleiden die aan de vier hoeken van de aarde zijn, Gog en Ma̱gog, om hen tot de oorlog te verzamelen. Het aantal van hen is als het zand der zee.
9 En zij trokken op over de breedte der aarde en omsingelden de legerplaats van de heiligen en de geliefde stad. Maar vuur daalde neer uit de hemel en verslond hen.
10 En de Duivel, die hen misleidde, werd in het meer van vuur en zwavel geslingerd, waar zowel het wilde beest als de valse profeet [reeds waren]; en zij zullen dag en nacht gepijnigd worden tot in alle eeuwigheid.
11 En ik zag een grote witte troon en degene die daarop was gezeten. De aarde en de hemel vloden van voor zijn aangezicht weg, en er werd geen plaats voor ze gevonden.
12 En ik zag de doden, de groten en de kleinen, voor de troon staan, en er werden boekrollen geopend. Maar er werd een andere boekrol geopend; het is de boekrol des levens. En de doden werden geoordeeld op grond van de dingen die in de boekrollen geschreven stonden, overeenkomstig hun daden.
13 En de zee gaf de doden in haar op, en de dood en Ha̱des gaven de doden in hen op, en zij werden ieder afzonderlijk geoordeeld overeenkomstig hun daden.
14 En de dood en Ha̱des werden in het meer van vuur geslingerd. Dit betekent de tweede dood: het meer van vuur.
15 Bovendien werd een ieder die niet in het boek des levens geschreven werd bevonden, in het meer van vuur geslingerd.
openbaring 21
21 En ik zag een nieuwe hemel en een nieuwe aarde; want de vroegere hemel en de vroegere aarde waren voorbijgegaan, en de zee is niet meer.
2 Ik zag ook de heilige stad, het Nieuwe Jeru̱zalem, van God uit de hemel neerdalen, toebereid als een bruid die zich voor haar man versierd heeft.
3 Toen hoorde ik een luide stem, afkomstig van de troon, zeggen: „Zie! De tent van God is bij de mensen, en hij zal bij hen verblijven, en zij zullen zijn volken zijn. En God zelf zal bij hen zijn.
4 En hij zal elke traan uit hun ogen wegwissen, en de dood zal niet meer zijn, noch rouw, noch geschreeuw, noch pijn zal er meer zijn. De vroegere dingen zijn voorbijgegaan.”
5 En Degene die op de troon was gezeten, zei: „Zie! Ik maak alle dingen nieuw.” Ook zegt hij: „Schrijf, want deze woorden zijn getrouw en waarachtig.”
6 En hij zei tot mij: „Ze zijn geschied! Ik ben de Alfa en de Omega, het begin en het einde. Aan een ieder die dorst heeft, zal ik uit de bron van het water des levens geven om niet.
7 Een ieder die overwint, zal deze dingen beërven, en ik zal zijn God zijn en hij zal mijn zoon zijn.
8 Maar wat de lafhartigen betreft en degenen die geen geloof hebben en degenen die walgelijk zijn in hun vuiligheid en moordenaars en hoereerders en degenen die spiritisme beoefenen en afgodendienaars en alle leugenaars, hun deel zal zijn in het meer dat met vuur en zwavel brandt. Dit betekent de tweede dood.”
9 En er kwam één van de zeven engelen die de zeven schalen hadden, welke vol waren van de zeven laatste plagen, en hij sprak met mij en zei: „Kom hier, ik zal u de bruid, de vrouw van het Lam, tonen.”
10 Hij dan voerde mij in [de kracht van de] geest weg naar een grote en hoge berg, en hij toonde mij de heilige stad Jeru̱zalem, die van God uit de hemel neerdaalde
11 en de heerlijkheid van God had. Haar glans was gelijk een zeer kostbare steen, als een kristalhelder schijnende jaspissteen.
12 Ze had een grote en hoge muur en had twaalf poorten en bij de poorten twaalf engelen, en er waren namen op gegrift, welke die van de twaalf stammen der zonen van I̱sraël zijn.
13 Naar het oosten waren er drie poorten en naar het noorden drie poorten en naar het zuiden drie poorten en naar het westen drie poorten.
14 De muur van de stad had ook twaalf fundamentstenen en daarop de twaalf namen van de twaalf apostelen van het Lam.
15 Degene nu die met mij sprak, had als maatstaf een gouden rietstok, om de stad en haar poorten en haar muur te meten.
16 En de stad ligt in het vierkant, en haar lengte is even groot als haar breedte. En hij mat de stad met de rietstok, twaalfduizend stadiën; haar lengte en breedte en hoogte zijn gelijk.
17 Hij mat ook haar muur, honderd vierenveertig el, naar mensenmaat, die tegelijkertijd engelen[maat] is.
18 Haar muur nu was gebouwd van jaspis, en de stad was zuiver goud, gelijk helder glas.
19 De fundamenten van de muur van de stad waren met allerlei edelgesteente versierd: het eerste fundament was jaspis, het tweede saffier, het derde chalcedon, het vierde smaragd,
20 het vijfde sardonyx, het zesde sardius, het zevende chrysoliet, het achtste beril, het negende topaas, het tiende chrysopraas, het elfde hyacint, het twaalfde amethist.
21 En de twaalf poorten waren twaalf parels; elk van de poorten was gemaakt van één parel. En de brede straat van de stad was zuiver goud, als doorzichtig glas.
22 En ik zag geen tempel in haar, want Jehovah God, de Almachtige, is haar tempel, evenals het Lam.
23 En de stad heeft noch de zon noch de maan nodig om haar te beschijnen, want de heerlijkheid van God verlichtte haar, en haar lamp was het Lam.
24 En de natiën zullen bij haar licht wandelen, en de koningen der aarde zullen hun heerlijkheid in haar brengen.
25 En haar poorten zullen overdag nooit worden gesloten, want nacht zal daar niet bestaan.
26 En zij zullen de heerlijkheid en de eer van de natiën in haar brengen.
27 Maar alles wat niet heilig is en een ieder die iets walgelijks en de leugen beoefent, zal er geenszins binnengaan, alleen zij die geschreven staan in de boekrol des levens van het Lam.
openbaring 22
22 En hij toonde mij een rivier van water des levens, helder als kristal, die vanuit de troon van God en van het Lam stroomde
2 over het midden van haar brede straat. En aan deze en aan gene zijde van de rivier [stonden] bomen des levens, die twaalf vruchtoogsten voortbrengen, elke maand hun vruchten opleverend. En de bladeren van de bomen [waren] tot genezing van de natiën.
3 En er zal geen enkele vervloeking meer zijn. Maar de troon van God en van het Lam zal in [de stad] zijn, en zijn slaven zullen heilige dienst voor hem verrichten;
4 en zij zullen zijn aangezicht zien, en zijn naam zal op hun voorhoofd zijn.
5 Ook zal er geen nacht meer zijn, en zij hebben geen lamplicht nodig, noch [hebben zij] zonlicht, want Jehovah God zal hen verlichten, en zij zullen als koningen regeren tot in alle eeuwigheid.
6 En hij zei tot mij: „Deze woorden zijn getrouw en waarachtig; ja, Jehovah, de God van de geïnspireerde uitingen van de profeten, heeft zijn engel uitgezonden om aan zijn slaven de dingen te tonen die binnenkort gebeuren moeten.
7 En zie! ik kom vlug. Gelukkig is een ieder die de woorden van de profetie van deze boekrol onderhoudt.”
8 Nu dan, ik, Joha̱nnes, was het die deze dingen hoorde en zag. En toen ik gehoord en gezien had, viel ik neer om te aanbidden voor de voeten van de engel die mij deze dingen had getoond.
9 Maar hij zegt tot mij: „Pas op! Doe dat niet! Ik ben slechts een medeslaaf van u en van uw broeders die profeten zijn en van hen die de woorden van deze boekrol onderhouden. Aanbid God.”
10 Ook zegt hij tot mij: „Verzegel de woorden van de profetie van deze boekrol niet, want de bestemde tijd is nabij.
11 Wie onrechtvaardigheid doet, doe nog verder onrechtvaardigheid; en de vuile worde nog verder vuilgemaakt; maar laat de rechtvaardige nog verder rechtvaardigheid doen, en laat de heilige nog verder geheiligd worden.
12 ’Zie! Ik kom vlug, en het loon dat ik geef, heb ik bij mij, om een ieder te vergelden naar zijn werk.
13 Ik ben de Alfa en de Omega, de eerste en de laatste, het begin en het einde.
14 Gelukkig zijn zij die hun lange gewaden wassen, opdat hun het recht wordt verleend om naar de bomen des levens [te gaan] en zij ingang in de stad mogen verkrijgen door haar poorten.
15 Buiten zijn de honden en zij die spiritisme beoefenen en de hoereerders en de moordenaars en de afgodendienaars en een ieder die op de leugen gesteld is en ze beoefent.’
16 ’Ik, Jezus, heb mijn engel gezonden om aan U getuigenis van deze dingen af te leggen voor de gemeenten. Ik ben de wortel en de nakomeling van Da̱vid, en de heldere morgenster.’”
17 En de geest en de bruid blijven zeggen: „Kom!” En laat een ieder die het hoort, zeggen: „Kom!” En een ieder die dorst heeft, kome; een ieder die wil, neme het water des levens om niet.
18 „Ik leg getuigenis af aan een ieder die de woorden van de profetie van deze boekrol hoort: Indien iemand een toevoeging aan deze dingen maakt, zal God hem de plagen toevoegen die in deze boekrol beschreven zijn;
19 en indien iemand iets afneemt van de woorden van de boekrol van deze profetie, zal God zijn deel afnemen van de bomen des levens en van de heilige stad, dingen die in deze boekrol beschreven zijn.
20 Hij die getuigenis van deze dingen aflegt, zegt: ’Ja, ik kom vlug.’” „Amen! Kom, Heer Jezus.”
21 [Moge] de onverdiende goedheid van de Heer Jezus Christus met de heiligen [zijn].
