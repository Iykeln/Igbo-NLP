Matthæus 1
1  Bogen med den historiske beretning om Jesus Kristus, Davids søn, Abrahams søn:
2  Abraham blev fader til Isak; Isak blev fader til Jakob; Jakob blev fader til Juda og hans brødre;
3  Juda blev fader til Perez og Zera med Tamar; Perez blev fader til Hezron; Hezron blev fader til Ram;
4  Ram blev fader til Amminadab; Amminadab blev fader til Nahsjon; Nahsjon blev fader til Salmon;
5  Salmon blev fader til Boaz med Rahab; Boaz blev fader til Obed med Rut; Obed blev fader til Isaj;
6  Isaj blev fader til David, kongen. David blev fader til Salomon med Urias’ hustru;
7  Salomon blev fader til Rehabeam; Rehabeam blev fader til Abija; Abija blev fader til Asa;
8  Asa blev fader til Josafat; Josafat blev fader til Joram; Joram blev fader til Uzzija;
9  Uzzija blev fader til Jotam; Jotam blev fader til Akaz; Akaz blev fader til Ezekias;
10  Ezekias blev fader til Manasse; Manasse blev fader til Amon; Amon blev fader til Josias;
11  Josias blev fader til Jekonja og hans brødre på den tid da deportationen til Babylon fandt sted.
12  Efter deportationen til Babylon blev Jekonja fader til Sjealtiel; Sjealtiel blev fader til Zerubbabel;
13  Zerubbabel blev fader til Abiud; Abiud blev fader til Eljakim; Eljakim blev fader til Azor;
14  Azor blev fader til Zadok; Zadok blev fader til Akim; Akim blev fader til Eliud;
15  Eliud blev fader til Eleazar; Eleazar blev fader til Mattan; Mattan blev fader til Jakob;
16  Jakob blev fader til Josef, Marias mand; af hende fødtes Jesus, som kaldes Kristus.
17  Alle generationerne var da fra Abraham indtil David fjorten generationer, og fra David indtil deportationen til Babylon fjorten generationer, og fra deportationen til Babylon indtil Messias fjorten generationer.
18  Men med Jesu Kristi fødsel gik det således til. Mens hans moder Maria var lovet bort til ægteskab med Josef, viste det sig, før de var blevet forenet, at hun var gravid ved hellig ånd.
19  Da Josef, hendes mand, imidlertid var retfærdig og ikke ville stille hende offentligt til skue, havde han i sinde hemmeligt at skille sig fra hende.
20  Men efter at han havde tænkt over disse ting, se, da viste Jehovas engel sig for ham i en drøm og sagde: „Josef, Davids søn, vær ikke bange for at tage Maria, din hustru, til dig, for det der er avlet i hende skyldes hellig ånd.
21  Hun vil føde en søn, og du skal give ham navnet Jesus, for han vil frelse sit folk fra dets synder.“
22  Men alt dette skete for at dét kunne opfyldes som var udtalt af Jehova gennem profeten, der sagde:
23  „Se, jomfruen bliver gravid og føder en søn, og de giver ham navnet Immanuel,“ der oversat betyder „Med os er Gud“.
24  Så vågnede Josef op af søvnen og gjorde som Jehovas engel havde pålagt ham, og han tog sin hustru til sig.
25  Men han havde ikke omgang med hende før hun havde født en søn; og han gav ham navnet Jesus.
Matthæus 2
2  Efter at Jesus var blevet født i Betlehem i Judæa i kong Herodes’ dage, se, da kom der astrologer fra Østen til Jerusalem
2  og sagde: „Hvor er den jødernes konge som er født? For vi har set hans stjerne [da vi var] i Østen, og vi er kommet for at bringe ham vor hyldest.“
3  Da kong Herodes hørte dette, blev han stærkt foruroliget, og hele Jerusalem med ham;
4  og efter at have samlet alle folkets øverste præster og skriftlærde begyndte han at forhøre sig hos dem om hvor Messias skulle fødes.
5  De sagde til ham: „I Betlehem i Judæa; for således er der skrevet ved profeten:
6  ’Og du, Betlehem i Judas land, er på ingen måde den ubetydeligste [by] blandt Judas høvdinger; for af dig skal der komme en høvding, som skal være hyrde for mit folk, Israel.’“
7  Så tilkaldte Herodes hemmeligt astrologerne, og omhyggeligt skaffede han sig viden fra dem om tidspunktet da stjernen havde vist sig;
8  og idet han sendte dem til Betlehem sagde han: „Tag af sted og led omhyggeligt efter det lille barn, og når I har fundet det, så giv mig besked, så jeg også kan komme og bringe det min hyldest.“
9  Da de havde hørt kongen, tog de af sted, og se, stjernen de havde set [da de var] i Østen, gik foran dem, indtil den kom til at stå over det sted hvor det lille barn var.
10  Da de så stjernen blev de glade, ja meget glade.
11  Og da de gik ind i huset så de det lille barn hos Maria, dets moder, og de kastede sig ned og bragte det deres hyldest. De lukkede også op for deres kostbare sager og gav det gaver, guld og røgelse og myrra.
12  Men da de i en drøm fik en guddommelig advarsel imod at vende tilbage til Herodes, rejste de hjem til deres eget land ad en anden vej.
13  Efter at de var rejst væk, se, da viste Jehovas engel sig i en drøm for Josef og sagde: „Stå op, tag det lille barn og dets moder med og flygt til Ægypten, og bliv dér indtil jeg giver dig besked; for Herodes står i begreb med at søge efter det lille barn for at rydde det af vejen.“
14  Så stod han op og tog det lille barn og dets moder med om natten og rejste væk til Ægypten,
15  og han blev dér indtil Herodes’ død, for at dét kunne opfyldes som var udtalt af Jehova gennem profeten, der sagde: „Fra Ægypten kaldte jeg min søn.“
16  Da Herodes så at han var blevet narret af astrologerne blev han aldeles rasende, og han sendte [folk] ud og lod alle drengene i Betlehem og hele dens omegn aflive, fra toårsalderen og nedefter, i overensstemmelse med den tid han omhyggeligt havde skaffet sig viden om fra astrologerne.
17  Så blev dét opfyldt som var udtalt gennem profeten Jeremias, der sagde:
18  „En stemme hørtes i Rama, gråd og megen klagen; det var Rakel som græd over sine børn, og hun ville ikke lade sig trøste, for de er ikke mere.“
19  Da Herodes var død, se, da viste Jehovas engel sig i en drøm for Josef i Ægypten
20  og sagde: „Stå op, tag det lille barn og dets moder og begiv dig til Israels land, for de der efterstræbte det lille barns sjæl er døde.“
21  Så stod han op og tog det lille barn og dets moder med og gik ind i Israels land.
22  Men da han hørte at Arkelaus herskede som konge i Judæa i stedet for sin fader Herodes, blev han bange for at tage dertil. Da han desuden i en drøm fik en guddommelig advarsel, rejste han væk til landsdelen Galilæa,
23  og da han var kommet dertil, bosatte han sig i en by som hed Nazaret, så dét kunne opfyldes som var udtalt gennem profeterne: „Han skal kaldes nazaræer.“
Matthæus 3
3  I de dage kom Johannes Døber og forkyndte i Judæas Ørken
2  idet han sagde: „I må ændre sind, for himlenes rige er kommet nær.“
3  Det er netop ham der er talt om gennem profeten Esajas med disse ord: „Hør! Der er en som råber i ørkenen: ’I må berede Jehovas vej. Gør hans veje lige!’“
4  Og denne Johannes havde en klædning af kamelhår og et læderbælte om lænden, og hans mad var græshopper og vild honning.
5  Så gik Jerusalem og hele Judæa og hele landet omkring Jordan ud til ham,
6  og folk blev døbt af ham i Jordanfloden, idet de åbent bekendte deres synder.
7  Da han så mange af farisæerne og saddukæerne komme til dåben, sagde han til dem: „Giftslangeyngel, hvem har givet jer et vink om at flygte fra den kommende vrede?
8  Så frembring da frugt som stemmer med sindsændringen,
9  og mén ikke at I kan sige til jer selv: ’Vi har Abraham til fader.’ For jeg siger jer at Gud er i stand til at oprejse Abraham børn af disse sten.
10  Øksen ligger allerede ved roden af træerne; hvert træ som ikke frembringer god frugt vil altså blive hugget om og kastet i ilden.
11  Selv døber jeg jer med vand på grund af jeres sindsændring; men den der kommer efter mig er stærkere end jeg, ja jeg er ikke god nok til at tage hans sandaler af. Han vil døbe jer med hellig ånd og med ild.
12  Han har sin kasteskovl i hånden, og han vil rense sin tærskeplads fuldstændigt og samle sin hvede i forrådshuset, men avnerne vil han brænde med en ild der ikke kan slukkes.“
13  Da kom Jesus fra Galilæa til Johannes ved Jordan for at blive døbt af ham.
14  Denne prøvede imidlertid at hindre ham idet han sagde: „Det er mig der trænger til at blive døbt af dig, og så kommer du til mig?“
15  Jesus sagde som svar til ham: „Lad det ske denne gang, for på denne måde sømmer det sig for os at gennemføre alt hvad der er ret.“ Så hindrede han ham ikke længere.
16  Efter at Jesus var blevet døbt, steg han straks op af vandet; og se, himlene åbnedes, og han så Guds ånd dale ned som en due og komme over ham.
17  Se! Der var også en stemme fra himlene som sagde: „Denne er min søn, den elskede, som jeg har godkendt.“
Matthæus 4
4  Så blev Jesus af ånden ført op i ørkenen for at fristes af Djævelen.
2  Efter at han havde fastet fyrre dage og fyrre nætter følte han til sidst sult.
3  Og Fristeren kom og sagde til ham: „Hvis du er søn af Gud, så sig til disse sten at de skal blive til brød.“
4  Men som svar sagde han: „Der står skrevet: ’Mennesket skal ikke leve af brød alene, men af hver udtalelse der kommer fra Jehovas mund.’“
5  Så tog Djævelen ham med ind i den hellige by, og han stillede ham på templets tinde
6  og sagde til ham: „Hvis du er søn af Gud, så styrt dig ned, for der står skrevet: ’Han vil give sine engle påbud om dig, og de vil bære dig på hænder, for at du aldrig skal støde din fod mod nogen sten.’“
7  Jesus sagde til ham: „Der står også skrevet: ’Du må ikke sætte Jehova din Gud på prøve.’“
8  Endvidere tog Djævelen ham med sig til et usædvanlig højt bjerg og viste ham alle verdens riger og deres herlighed,
9  og han sagde til ham: „Alt dette vil jeg give dig hvis du kaster dig ned og udfører en tilbedelseshandling over for mig.“
10  Så sagde Jesus til ham: „Forsvind, Satan! For der står skrevet: ’Det er Jehova din Gud du skal tilbede, og det er ham alene du skal yde hellig tjeneste.’“
11  Da forlod Djævelen ham, og se, engle kom og begyndte at sørge for ham.
12  Da han hørte at Johannes var blevet arresteret, trak han sig tilbage til Galilæa.
13  Dernæst, efter at have forladt Nazaret, kom han og bosatte sig i Kapernaum ved søen i Zebulons og Naftalis egne,
14  for at dét kunne opfyldes som var udtalt gennem profeten Esajas, der sagde:
15  „Zebulons land og Naftalis land, langs vejen til havet, på den anden side af Jordan, nationernes Galilæa!
16  det folk som sad i mørke, så et stort lys, et lys steg op for dem der sad i dødsskyggens land.“
17  Fra da af begyndte Jesus at forkynde og sige: „I må ændre sind, for himlenes rige er kommet nær.“
18  Da han kom gående langs Galilæas Sø, så han to brødre, Simon, der kaldes Peter, og hans broder Andreas, optaget af at kaste et fiskenet i søen; de var nemlig fiskere.
19  Og han sagde til dem: „Kom, følg mig, og jeg vil gøre jer til menneskefiskere.“
20  Straks forlod de nettene og fulgte ham.
21  Og da han gik videre så han to andre [som var] brødre, Zebedæus’ [søn] Jakob og hans broder Johannes, i båden sammen med deres fader Zebedæus, optaget af at reparere deres net, og han kaldte på dem.
22  Straks forlod de båden og deres fader, og de fulgte ham.
23  Derefter gik han rundt i hele Galilæa, underviste i deres synagoger og forkyndte den gode nyhed om riget og kurerede enhver form for sygdom og enhver form for skrøbelighed blandt folket.
24  Og rygtet om ham kom ud i hele Syrien; og de kom til ham med alle som havde det dårligt, som var plagede af forskellige sygdomme og pinsler, dæmonbesatte og epileptikere og lamme, og han kurerede dem.
25  Følgen blev at store folkeskarer fulgte ham, fra Galilæa og Dekapolis og fra Jerusalem og Judæa og fra den anden side af Jordan.
Matthæus 5
5  Da han så folkeskarerne gik han op på bjerget; og da han havde sat sig ned kom hans disciple hen til ham;
2  og han åbnede sin mund og begyndte at undervise dem, idet han sagde:
3  „Lykkelige er de som erkender deres åndelige behov, for himlenes rige er deres.
4  Lykkelige er de som sørger, for de vil blive trøstet.
5  Lykkelige er de der har et mildt sind, for de vil arve jorden.
6  Lykkelige er de som hungrer og tørster efter retfærdighed, for de vil blive stillet tilfreds.
7  Lykkelige er de barmhjertige, for mod dem vil der blive vist barmhjertighed.
8  Lykkelige er de rene af hjertet, for de vil få Gud at se.
9  Lykkelige er de som stifter fred, for de vil blive kaldt ’Guds sønner’.
10  Lykkelige er de som er blevet forfulgt for retfærdigheds skyld, for himlenes rige er deres.
11  Lykkelige er I når folk skælder jer ud og forfølger jer og løgnagtigt siger alt muligt ondt om jer for min skyld.
12  Fryd jer og spring af glæde, for jeres belønning er stor i himlene; på den måde forfulgte man jo profeterne før jer.
13  I er jordens salt; men hvis saltet mister sin kraft, hvordan skal det da gøres salt igen? Det duer ikke længere til andet end at blive smidt ud hvor folk kan træde på det.
14  I er verdens lys. En by kan ikke skjules når den ligger på et bjerg.
15  Man tænder ikke en lampe for at sætte den under målekarret, men man sætter den på standeren, og så skinner den for alle som er i huset.
16  På samme måde skal I lade jeres lys skinne for folk, så de kan se jeres gode gerninger og herliggøre jeres Fader som er i himlene.
17  I må ikke tro at jeg er kommet for at nedbryde Loven eller Profeterne. Jeg er ikke kommet for at nedbryde, men for at opfylde;
18  for jeg skal sige jer en sandhed, at snarere vil himmel og jord forsvinde end så meget som det mindste bogstav eller en lille del af et bogstav vil forsvinde fra Loven og ikke alt finde sted.
19  Derfor vil enhver der bryder et af de mindste af disse bud og lærer folk den slags, blive kaldt ’mindst’ med hensyn til himlenes rige. Men enhver som handler efter dem og lærer andre dem, vil blive kaldt ’stor’ med hensyn til himlenes rige.
20  For jeg siger jer at hvis jeres retfærdighed ikke overgår de skriftlærdes og farisæernes, vil I slet ikke komme ind i himlenes rige.
21  I har hørt at der blev sagt til dem der levede i gamle dage: ’Du må ikke myrde; og enhver som begår mord skal stå til ansvar over for domstolen.’
22  Men jeg siger jer at enhver som vedvarende er vred på sin broder, skal stå til ansvar over for domstolen; og enhver som tiltaler sin broder med et ringeagtende skældsord, skal stå til ansvar over for den øverste domstol; mens enhver der siger: ’Din foragtelige tåbe!’ vil være hjemfalden til ilden i Gehenna.
23  Derfor, hvis du er i færd med at bringe en offergave til alteret, og du dér kommer i tanker om at din broder har noget imod dig,
24  så lad din gave blive liggende dér foran alteret, og gå; slut først fred med din broder, og derefter, når du er kommet tilbage, kan du bringe din offergave.
25  Sørg for hurtigt at opnå forlig med den der fører sag mod dig for retten, endnu mens du er på vej derhen sammen med ham, for at ikke din modpart måske skal overgive dig til dommeren, og dommeren [overgive dig] til retsbetjenten, og du blive kastet i fængsel.
26  Jeg skal sige dig som det er: Du vil afgjort ikke komme ud derfra før du har betalt alt til sidste og mindste mønt.
27  I har hørt at der er blevet sagt: ’Du må ikke begå ægteskabsbrud.’
28  Men jeg siger jer at enhver der bliver ved med at se på en kvinde for at begære hende, har allerede begået ægteskabsbrud med hende i sit hjerte.
29  Hvis nu dit højre øje dér bringer dig til snublen og fald, så riv det ud og kast det fra dig. Det er nemlig bedre for dig at en af dine legemsdele går tabt end at hele dit legeme bliver kastet i Gehenna.
30  Og hvis din højre hånd bringer dig til snublen og fald, så hug den af og kast den fra dig. Det er nemlig bedre for dig at en af dine legemsdele går tabt end at hele dit legeme havner i Gehenna.
31  Der er også blevet sagt: ’Enhver der skiller sig fra sin hustru skal give hende en skilsmisseattest.’
32  Men jeg siger jer at enhver der skiller sig fra sin hustru af anden grund end utugt, udsætter hende for at begå ægteskabsbrud, og enhver der gifter sig med en fraskilt kvinde begår ægteskabsbrud.
33  I har også hørt at der blev sagt til dem der levede i gamle dage: ’Du må ikke aflægge en ed uden at holde den, men du skal indfri dine løfter til Jehova.’
34  Men jeg siger jer: I skal slet ikke aflægge eder, hverken ved himmelen, for den er Guds trone;
35  eller ved jorden, for den er hans fodskammel; eller ved Jerusalem, for det er den store Konges by.
36  Du skal heller ikke aflægge en ed ved dit hoved, for du kan ikke gøre et eneste hår hvidt eller sort.
37  Lad blot jeres ja betyde ja, og jeres nej, nej; for hvad der går derudover er fra den onde.
38  I har hørt at der er blevet sagt: ’Øje for øje og tand for tand.’
39  Men jeg siger jer: Modstå ikke den der er ond; men uanset hvem der giver dig en lussing på din højre kind, så vend også den anden til.
40  Og hvis nogen vil føre en sag imod dig og tage din underklædning, så lad ham også få yderklædningen;
41  og hvis en myndighedsperson pålægger dig som tvungen tjeneste at gå en mil, så gå to mil med ham.
42  Giv til den som beder dig, og vend dig ikke bort fra den som ønsker at låne af dig [uden renter].
43  I har hørt at der er blevet sagt: ’Du skal elske din næste og hade din fjende.’
44  Men jeg siger jer: Bliv ved med at elske jeres fjender og at bede for dem som forfølger jer,
45  så I kan vise at I er sønner af jeres Fader som er i himlene; han lader nemlig sin sol stå op over onde og gode, og lader det regne på retfærdige og uretfærdige.
46  For hvis I elsker dem der elsker jer, hvilken belønning får I så? Er det ikke også det skatteopkræverne gør?
47  Og hvis det kun er jeres brødre I hilser på, hvad særligt gør I så? Er det ikke også det folk fra nationerne gør?
48  I må altså være fuldkomne, ligesom jeres himmelske Fader er fuldkommen.
Matthæus 6
6  Pas endelig på at I ikke udøver jeres retfærdighed i menneskers påsyn for at blive bemærket af dem; ellers vil I ikke få nogen belønning hos jeres Fader som er i himlene.
2  Når du derfor går hen for at give barmhjertighedsgaver, så lad ikke blæse i trompet foran dig, sådan som hyklerne gør i synagogerne og på gaderne, for at de kan blive herliggjort af mennesker. Jeg skal sige jer en sandhed: De har fået hele deres belønning.
3  Men når du giver barmhjertighedsgaver, da lad ikke din venstre hånd vide hvad din højre gør,
4  så dine barmhjertighedsgaver kan være i det skjulte; så vil din Fader, som ser til i det skjulte, betale dig.
5  Og når I beder må I heller ikke være som hyklerne; de kan jo lide at stå og bede i synagogerne og på hjørnerne af de brede gader så de kan blive set af mennesker. Jeg skal sige jer en sandhed: De har fået hele deres belønning.
6  Men du, når du beder, da gå ind i dit inderste rum, luk din dør, og bed så til din Fader som er i det skjulte; da vil din Fader, som ser til i det skjulte, betale dig.
7  Men når I beder, da sig ikke det samme igen og igen, som folk fra nationerne gør, for de mener at de bliver bønhørt fordi de bruger mange ord.
8  I må altså ikke blive ligesom de, for Gud, jeres Fader, ved hvad I trænger til endog før I beder ham.
9  I skal derfor bede således: ’Vor Fader i himlene, lad dit navn blive helliget.
10  Lad dit rige komme. Lad din vilje ske, som i himmelen, således også på jorden.
11  Giv os i dag vort brød for denne dag;
12  og tilgiv os vor skyld, som vi også har tilgivet vore skyldnere.
13  Og før os ikke ind i fristelse, men befri os fra den onde.’
14  For hvis I tilgiver mennesker deres overtrædelser, vil jeres himmelske Fader også tilgive jer;
15  men hvis I ikke tilgiver mennesker deres overtrædelser, så vil jeres Fader heller ikke tilgive jeres overtrædelser.
16  Hold op med når I faster at se bedrøvede ud ligesom hyklerne, for de laver deres ansigt til så mennesker kan se på dem at de faster. Jeg skal sige jer en sandhed: De har fået hele deres belønning.
17  Men når du faster, så indgnid dit hoved med olie og vask dit ansigt,
18  så at ikke mennesker, men derimod din Fader som er i det skjulte, kan se på dig at du faster; så vil din Fader, som ser til i det skjulte, betale dig.
19  Hold op med at samle jer værdier her på jorden, hvor møl og rust fortærer, og hvor tyve bryder ind og stjæler.
20  I skal hellere samle jer værdier i himmelen, hvor hverken møl eller rust fortærer, og hvor tyve ikke bryder ind og stjæler.
21  For dér hvor dine værdier er, dér vil dit hjerte også være.
22  Øjet er legemets lampe. Hvis derfor dit øje er klart, vil hele dit legeme være lyst;
23  men hvis dit øje er ondt, vil hele dit legeme være mørkt. Hvis det lys der er i dig i virkeligheden er mørke, hvor stort er da ikke dette mørke!
24  Ingen kan trælle for to herrer; for enten vil han hade den ene og elske den anden, eller han vil holde sig til den ene og foragte den anden. I kan ikke trælle både for Gud og for Rigdom.
25  Af den grund siger jeg jer: Hold op med at nære bekymring for jeres sjæl med hensyn til hvad I skal spise eller hvad I skal drikke, eller for jeres legeme med hensyn til hvad I skal tage på. Betyder sjælen ikke mere end maden og legemet mere end tøjet?
26  Se nøje på himmelens fugle, for de hverken sår, høster eller samler i forrådshuse; dog giver jeres himmelske Fader dem føde. Er I ikke mere værd end de?
27  Hvem af jer kan ved at bekymre sig lægge en alen til sin livslængde?
28  Og hvorfor bekymrer I jer om tøjet? Lær af liljerne på marken, af hvordan de vokser; de hverken slider eller slæber, og de spinder ikke;
29  men jeg siger jer at ikke engang Salomon i al sin herlighed var klædt som en af dem.
30  Når Gud nu således klæder markens planter, der er her i dag, men i morgen kastes i ovnen, vil han da ikke langt snarere sørge for tøj til jer, I småttroende?
31  Vær derfor aldrig bekymrede og sig: ’Hvad skal vi spise?’ eller: ’Hvad skal vi drikke?’ eller: ’Hvad skal vi tage på?’
32  Det er jo alt sammen det folk fra nationerne så ivrigt stræber efter. Jeres himmelske Fader ved nemlig at I behøver alt dette.
33  Bliv da ved med først at søge riget og hans retfærdighed, og alle disse [andre] ting vil blive givet jer i tilgift.
34  Vær derfor aldrig bekymrede for dagen i morgen, for dagen i morgen vil have sine egne bekymringer. Hver dag har nok i det der er dårligt den dag.
Matthæus 7
7  Hold op med at dømme, for at I ikke skal blive dømt;
2  for med den dom I dømmer med, vil I blive dømt; og med det mål I udmåler med, vil I få udmålt.
3  Hvorfor ser du da splinten i din broders øje, men bemærker ikke bjælken i dit eget øje?
4  Eller hvordan kan du sige til din broder: ’Lad mig tage splinten ud af dit øje,’ når, se, der er en bjælke i dit eget øje?
5  Hykler! Tag først bjælken ud af dit eget øje, og så vil du se klart til at tage splinten ud af din broders øje.
6  Giv ikke hunde det hellige, og kast ikke jeres perler for svin, for at de ikke skal træde dem ned med fødderne og vende sig om og sønderrive jer.
7  Bliv ved med at bede, og der vil blive givet jer; bliv ved med at søge, og I vil finde; bliv ved med at banke på, og der vil blive lukket op for jer.
8  For enhver der beder, får, og enhver der søger, finder, og for enhver der banker på, vil der blive lukket op.
9  Eller hvem er den mand iblandt jer som, når hans søn beder om brød, rækker ham en sten?
10  Eller når han beder om en fisk, rækker ham en slange?
11  Hvis altså I, skønt I er onde, forstår at give jeres børn gode gaver, hvor langt snarere vil da ikke jeres Fader som er i himlene give noget godt til dem der beder ham!
12  Derfor, alt hvad I ønsker at folk skal gøre mod jer, skal I også gøre mod dem; det er i virkeligheden dét Loven og Profeterne siger.
13  Gå ind ad den snævre port, for bred og rummelig er den vej der fører til undergangen, og det er mange der går ind ad den;
14  men snæver er den port og trang den vej som fører til livet, og det er få der finder den.
15  Vær på vagt over for de falske profeter der kommer til jer forklædt som får, men som inderst inde er glubske ulve.
16  I kan kende dem på deres frugter. Man plukker aldrig druer af tjørn eller figner af tidsler, vel?
17  På samme måde frembringer ethvert godt træ gode frugter, mens ethvert råddent træ frembringer dårlige frugter;
18  et godt træ kan ikke bære dårlige frugter, og et råddent træ kan ikke frembringe gode frugter.
19  Ethvert træ som ikke frembringer god frugt, bliver hugget om og kastet i ilden.
20  Det er altså på deres frugter I skal kende disse [mennesker].
21  Ikke enhver som siger til mig: ’Herre, Herre,’ vil komme ind i himlenes rige, men kun den der gør min himmelske Faders vilje.
22  Mange vil sige til mig på den dag: ’Herre, Herre, har vi ikke profeteret i dit navn, og uddrevet dæmoner i dit navn, og gjort mange kraftige gerninger i dit navn?’
23  Og alligevel vil jeg da erklære over for dem: Jeg har aldrig kendt jer! Fjern jer fra mig, I som øver lovløshed.
24  Derfor kan enhver som hører disse mine ord og handler efter dem, sammenlignes med en klog mand som byggede sit hus på klippen.
25  Og regnen strømmede ned og floderne kom og vindene blæste og kastede sig mod det hus, men det styrtede ikke sammen, for det var grundfæstet på klippen.
26  Endvidere kan enhver som hører disse mine ord og ikke handler efter dem, sammenlignes med en tåbelig mand som byggede sit hus på sandet.
27  Og regnen strømmede ned og floderne kom og vindene blæste og ramte det hus, og det styrtede sammen, og sammenstyrtningen var stor.“
28  Da nu Jesus havde sluttet denne tale, var folkeskarerne helt forbløffede over hans måde at undervise på;
29  for han underviste dem som en der havde myndighed, og ikke som deres skriftlærde.
Matthæus 8
8  Da han var kommet ned fra bjerget fulgte store folkeskarer ham.
2  Og se, en spedalsk kom hen og bøjede sig ærbødigt for ham og sagde: „Herre, hvis blot du vil, kan du gøre mig ren.“
3  Og så rakte han hånden frem og rørte ved ham og sagde: „Jeg vil. Bliv ren.“ Og straks blev han ren for sin spedalskhed.
4  Så sagde Jesus til ham: „Se til at du ikke fortæller det til nogen, men gå hen og fremstil dig for præsten, og bring den gave som Moses har fastsat, så det kan være et vidnesbyrd for dem.“
5  Da han gik ind i Kapernaum, kom en centurion hen til ham med en indtrængende bøn
6  idet han sagde: „Herre, min tjener ligger lam i huset og pines frygteligt.“
7  Han sagde til ham: „Når jeg kommer, vil jeg kurere ham.“
8  Centurionen sagde som svar: „Herre, jeg er ikke god nok til at du skal gå ind under mit tag, men sig blot et ord og min tjener vil blive helbredt.
9  For jeg er selv et menneske der står under myndighed, og jeg har soldater under mig, og siger jeg til en af dem: ’Gå!’ så går han, og til en anden: ’Kom!’ så kommer han, og til min træl: ’Gør dette!’ så gør han det.“
10  Da Jesus hørte dette blev han meget forbavset og sagde til dem der fulgte ham: „Jeg vil sige jer en sandhed: Hos ingen i Israel har jeg fundet så stor en tro.
11  Men jeg siger jer at mange fra øst og vest vil komme og ligge til bords med Abraham og Isak og Jakob i himlenes rige;
12  hvorimod rigets sønner vil blive kastet ud i mørket udenfor. Dér vil de græde og skære tænder.“
13  Så sagde Jesus til centurionen: „Tag blot hjem. Lad det gå dig som du har troet.“ Og tjeneren blev helbredt i samme time.
14  Da Jesus nu kom ind i Peters hus, så han at hans svigermoder lå og var syg med feber.
15  Han rørte så ved hendes hånd, og feberen forlod hende, og hun stod op og begyndte at sørge for ham.
16  Men da det var blevet aften kom folk til ham med mange dæmonbesatte; og han uddrev ånderne med et ord, og han kurerede alle som havde det dårligt,
17  for at dét kunne opfyldes som var udtalt gennem profeten Esajas, der sagde: „Han tog selv vore svagheder og bar vore sygdomme.“
18  Da Jesus så en folkemængde omkring sig, gav han befaling til at man skulle tage over til den anden side.
19  Så kom en af de skriftlærde hen til ham og sagde: „Lærer, jeg vil følge dig hvor du end tager hen.“
20  Men Jesus sagde til ham: „Ræve har huler og himmelens fugle har reder, men Menneskesønnen har ikke noget sted hvor han kan hvile sit hoved.“
21  Så sagde en anden af disciplene til ham: „Herre, giv mig lov til først at tage hen og begrave min fader.“
22  Men Jesus sagde til ham: „Bliv ved med at følge mig, og lad de døde begrave deres døde.“
23  Og da han gik om bord i en båd, fulgte disciplene med ham.
24  Men se, søen blev stærkt oprørt så båden blev overskyllet af bølgerne; han lå imidlertid og sov.
25  De kom nu og vækkede ham og sagde: „Herre, red os, vi er ved at gå under!“
26  Men han sagde til dem: „Hvorfor er I frygtsomme, I småttroende?“ Så rejste han sig og talte strengt til vindene og søen, og der blev helt stille.
27  Da blev mændene forbløffede og sagde: „Hvad er han for et menneske, at selv vindene og søen adlyder ham?“
28  Da han kom over til den anden side, til gadarenernes land, blev han mødt af to dæmonbesatte som kom ud fra mindegravene; de var usædvanlig vilde, så ingen havde mod til at gå forbi ad den vej.
29  Og se, de skreg og sagde: „Hvad har vi med dig at gøre, du Guds søn? Er du kommet her for at pine os før den fastsatte tid?“
30  Men et godt stykke fra dem gik en stor flok svin på græs.
31  Da begyndte dæmonerne at bønfalde ham idet de sagde: „Hvis du uddriver os, så send os over i svineflokken.“
32  Han sagde så til dem: „Forsvind!“ De kom ud og gik i svinene; og se, hele flokken fór ud over skrænten og ned i søen, hvor de døde i vandet.
33  Men svinehyrderne flygtede, og da de kom ind i byen fortalte de alt, også det om de dæmonbesatte.
34  Og se, hele byen kom ud for at møde Jesus, og da de så ham bad de ham indtrængende om at forlade deres egn.
Matthæus 9
9  Efter at være gået om bord i båden tog han så over på den anden side og gik ind i sin egen by.
2  Og se, de kom til ham med en lam der lå på en seng. Da Jesus så deres tro sagde han til den lamme: „Fat mod, mit barn; dine synder er tilgivet.“
3  Og se, nogle af de skriftlærde sagde til sig selv: „Dette menneske spotter [Gud].“
4  Og da Jesus kendte deres tanker sagde han: „Hvorfor tænker I ondt i jeres hjerter?
5  Hvad er for eksempel lettest? At sige: Dine synder er tilgivet, eller at sige: Stå op og gå?
6  Men for at I kan vide at Menneskesønnen har myndighed på jorden til at tilgive synder —“ så sagde han til den lamme: „Stå op, tag din seng og gå til dit hjem.“
7  Og han stod op og gik til sit hjem.
8  Da folkeskarerne så dette blev de grebet af frygt, og de herliggjorde Gud, som havde givet mennesker en sådan myndighed.
9  Idet Jesus gik videre derfra fik han øje på en mand ved navn Mattæus som sad på skattekontoret, og han sagde til ham: „Følg mig.“ Og han rejste sig og fulgte ham.
10  Senere, mens han lå til bords i huset, se, da kom mange skatteopkrævere og syndere og lå til bords sammen med Jesus og hans disciple.
11  Men så snart farisæerne så dette, sagde de til hans disciple: „Hvordan kan det være at jeres lærer spiser sammen med skatteopkrævere og syndere?“
12  Han hørte det og sagde: „De raske trænger ikke til læge, men det gør de syge.
13  Gå derfor hen og lær hvad dette betyder: ’Jeg ønsker barmhjertighed, og ikke slagtoffer.’ Jeg er nemlig ikke kommet for at indbyde retfærdige, men syndere.“
14  Da kom Johannes’ disciple til ham og spurgte: „Hvordan kan det være at vi og farisæerne plejer at faste, men dine disciple faster ikke?“
15  Så sagde Jesus til dem: „Brudgommens venner har ingen grund til at sørge så længe brudgommen er hos dem, vel? Men der vil komme dage da brudgommen vil blive taget bort fra dem, og så vil de faste.
16  Ingen syr en lap af ukrympet stof på en gammel yderklædning; for dens fulde styrke vil trække den fra yderklædningen, og flængen vil blive værre.
17  Man kommer heller ikke ny vin i gamle skindsække; hvis man gør det, vil skindsækkene sprænges og vinen løbe ud og skindsækkene blive ødelagt. Nej, man kommer ny vin i nye skindsække, og så bevarer man begge dele.“
18  Mens han fortalte dem dette, se, da havde en [synagoge]forstander nærmet sig, og han bøjede sig nu ærbødigt for ham og sagde: „Min datter må være død nu; men kom og læg din hånd på hende, så vil hun komme til live.“
19  Så rejste Jesus sig og gik med ham; det gjorde hans disciple også.
20  Og se, en kvinde som i tolv år havde lidt af blødninger nærmede sig bagfra og rørte ved frynsen på hans yderklædning;
21  hun blev nemlig ved med at sige til sig selv: „Hvis bare jeg rører hans yderklædning vil jeg blive rask.“
22  Jesus vendte sig om, så hende og sagde: „Fat mod, datter; din tro har gjort dig rask.“ Og fra den time var kvinden rask.
23  Da Jesus nu kom ind i forstanderens hus og bemærkede fløjtespillerne og de mange mennesker som lavede støj og forvirring,
24  sagde han: „Gå ud herfra, for pigen er ikke død, men hun sover.“ Så begyndte de at le hånligt ad ham.
25  Så snart mængden var blevet sendt udenfor, gik han ind og tog hendes hånd, og pigen rejste sig.
26  Naturligvis spredtes rygtet om dette i hele den del af landet.
27  Da Jesus gik videre derfra, fulgte to blinde efter ham, og de råbte og sagde: „Hav barmhjertighed med os, Davids søn.“
28  Efter at han var gået ind i huset, kom de blinde til ham, og Jesus spurgte dem: „Tror I på at jeg kan gøre dette?“ De svarede ham: „Ja, Herre.“
29  Så rørte han ved deres øjne og sagde: „Lad det gå jer efter jeres tro.“
30  Og deres øjne åbnedes. Jesus gav dem nu strengt påbud idet han sagde: „Se til at ingen får det at vide.“
31  Men da de kom udenfor, fortalte de om ham i hele den del af landet.
32  Da de nu var ved at gå, se, da kom folk til ham med en som var stum og dæmonbesat;
33  efter at dæmonen var blevet uddrevet, talte den stumme. Og de mange mennesker var forbløffede og sagde: „Sådan noget er aldrig set i Israel.“
34  Men farisæerne begyndte at sige: „Det er ved dæmonernes hersker han uddriver dæmonerne.“
35  Jesus tog nu rundt til alle byerne og landsbyerne, og han underviste i deres synagoger, forkyndte den gode nyhed om riget og kurerede enhver form for sygdom og enhver form for skrøbelighed.
36  Da han så folkeskarerne fik han inderligt ondt af dem, for de var medtagne og omtumlede som får uden hyrde.
37  Så sagde han til sine disciple: „Ja, høsten er stor, men arbejderne er få.
38  Bed derfor høstens Herre om at sende arbejdere ud til sin høst.“
Matthæus 10
10  Så kaldte han sine tolv disciple til sig og gav dem myndighed over urene ånder, så de kunne uddrive dem og kurere enhver form for sygdom og enhver form for skrøbelighed.
2  Dette er navnene på de tolv apostle: Først Simon, ham der kaldes Peter, og hans broder Andreas; så Jakob, [søn] af Zebedæus, og hans broder Johannes;
3  Filip og Bartolomæus; Thomas og Mattæus, skatteopkræveren; Jakob, [søn] af Alfæus, og Taddæus;
4  Simon Kananæeren og Judas Iskariot, som senere forrådte ham.
5  Disse tolv sendte Jesus ud idet han gav dem følgende instruktioner: „Gå ikke ud på nationernes veje, og gå ikke ind i samaritanernes byer;
6  men gå derimod hele tiden til de bortkomne får af Israels hus.
7  Mens I nu går, skal I forkynde og sige: ’Himlenes rige er kommet nær.’
8  Kurér syge, oprejs døde, gør spedalske rene, uddriv dæmoner. I har fået det for intet, I skal give det for intet.
9  I skal ikke skaffe jer guldpenge eller sølvpenge eller kobberpenge til jeres bælter,
10  eller en madpose til rejsen, eller to underklædninger, eller sandaler eller en stav; for den der arbejder, er sin føde værd.
11  Hvor I kommer ind i en by eller landsby, dér skal I finde frem til hvem i den der fortjener det, og dér skal I blive indtil I tager videre.
12  Når I går ind i huset, så hils på beboerne;
13  og hvis huset fortjener det, så lad den fred I ønsker det, komme over det; men hvis det ikke fortjener det, så lad jeres fred vende tilbage til jer.
14  Hvor man ikke tager imod jer eller hører på jeres ord, dér skal I gå ud af det hus eller den by og ryste støvet af jeres fødder.
15  Jeg skal sige jer en sandhed: Det vil være mere udholdeligt for Sodomas og Gomorras land på dommens dag end for den by.
16  Se, jeg sender jer som får ud blandt ulve; vis jer derfor forsigtige som slanger og dog uskyldige som duer.
17  Tag jer i agt for mennesker; for de vil overgive jer til lokale domstole, og de vil piske jer i deres synagoger.
18  Ja, I vil blive slæbt for landshøvdinger og konger for min skyld, til et vidnesbyrd for dem og nationerne.
19  Men når de overgiver jer, da vær ikke bekymrede for hvordan I skal tale eller hvad I skal sige, for det I skal sige vil blive givet jer i samme time;
20  for det er ikke bare jer der taler, men det er jeres Faders ånd der taler gennem jer.
21  Endvidere vil broder overgive broder til døden, og en fader sit barn, og børn vil sætte sig op imod forældre og bringe død over dem.
22  Og I vil blive genstand for alles had på grund af mit navn; men det er den der har holdt ud til enden der bliver frelst.
23  Når de forfølger jer i én by, da flygt til en anden; for jeg skal sige jer en sandhed: I vil afgjort ikke blive færdige med Israels byer før Menneskesønnen kommer.
24  En discipel står ikke over sin lærer, en træl heller ikke over sin herre.
25  Det er nok for disciplen at blive som sin lærer, og trællen som sin herre. Hvis folk har kaldt husets herre Beelzebub, hvor meget mere [vil de da ikke kalde] dem der er i hans hus sådan?
26  Vær derfor ikke bange for dem; for der findes intet tildækket som ikke vil blive afsløret, og intet hemmeligt som ikke vil blive kendt.
27  Hvad jeg siger jer i mørket, skal I fortælle i lyset; og hvad I hører hvisket i øret, skal I forkynde fra tagene.
28  Og vær ikke bange for dem som dræber legemet, men som ikke kan dræbe sjælen; frygt hellere for ham der kan ødelægge både sjæl og legeme i Gehenna.
29  Sælges to spurve ikke for en ringe mønt? Dog falder ikke én af dem til jorden uden jeres Faders [viden].
30  Men på jer er endog alle hovedhår talt.
31  Vær derfor ikke bange: I er mere værd end mange spurve.
32  Derfor, enhver der vedgår samhørighed med mig over for menneskene, ham vil jeg også vedgå samhørighed med over for min Fader som er i himlene;
33  men enhver som nægter at kendes ved mig over for menneskene, ham vil jeg også nægte at kendes ved over for min Fader som er i himlene.
34  Tro ikke at jeg er kommet for at bringe fred på jorden; jeg er ikke kommet for at bringe fred, men sværd.
35  Jeg er nemlig kommet for at volde splid mellem en mand og hans fader, og mellem en datter og hendes moder, og mellem en ung kone og hendes svigermoder.
36  Ja, en mand vil få medlemmer af sin egen husstand til fjender.
37  Den der holder mere af fader eller moder end af mig, er mig ikke værdig; og den der holder mere af søn eller datter end af mig, er mig ikke værdig.
38  Og den der ikke tager sin marterpæl og følger efter mig, er mig ikke værdig.
39  Den der finder sin sjæl vil miste den, og den der mister sin sjæl for min skyld vil finde den.
40  Den der tager imod jer, tager imod mig, og den der tager imod mig, tager imod den som har udsendt mig.
41  Den der tager imod en profet fordi vedkommende er profet, vil få en profets belønning, og den der tager imod en retfærdig fordi vedkommende er retfærdig, vil få en retfærdigs belønning.
42  Og enhver som blot giver en af disse små et bæger koldt vand at drikke fordi den pågældende er en discipel — jeg siger jer sandheden: han skal afgjort ikke gå glip af sin belønning.“
Matthæus 11
11  Da nu Jesus var færdig med at give sine tolv disciple instruktioner, tog han af sted derfra for at undervise og forkynde i deres byer.
2  Men Johannes, som i fængselet havde hørt om Messias’ gerninger, sendte bud med sine egne disciple
3  og sagde til ham: „Er du den der kommer, eller skal vi vente en anden?“
4  Som svar sagde Jesus til dem: „Gå blot og meddel Johannes hvad I hører og ser:
5  Blinde ser igen og halte går omkring, spedalske bliver renset og døve hører, døde bliver oprejst og fattige får den gode nyhed forkyndt;
6  og lykkelig er den som ikke i mig finder nogen årsag til snublen og fald.“
7  Mens disse nu begav sig på vej, begyndte Jesus at tale til folkeskarerne om Johannes: „Hvad gik I ud i ørkenen for at betragte? Et rør, et siv, der bevæges hid og did af vinden?
8  Hvad gik I da ud for at se? Et menneske klædt i bløde klæder? Jamen de der bærer bløde klæder findes jo i kongers huse.
9  Nej, hvorfor gik I egentlig derud? For at se en profet? Ja, og jeg siger jer, langt mere end en profet.
10  Det er om ham der står skrevet: ’Se, foran dit ansigt udsender jeg selv mit sendebud, som vil berede din vej foran dig!’
11  Jeg skal sige jer en sandhed: Blandt dem der er født af kvinder er der ikke oprejst nogen større end Johannes Døber; men en af de mindre i himlenes rige er større end han.
12  Og fra Johannes Døbers dage og indtil nu er himlenes rige det mål folk trænger sig frem imod, og de som trænger sig frem griber det.
13  Alle, Profeterne og Loven, har nemlig profeteret indtil Johannes;
14  og hvis I vil tage imod det: Han er ’Elias som skal komme’.
15  Lad den der har ører, høre efter.
16  Hvem skal jeg sammenligne denne generation med? Den er som små børn der sidder på torvene og som råber til deres legekammerater
17  og siger: ’Vi spillede på fløjte for jer, men I dansede ikke; vi kom med klageråb, men I slog ikke jer selv af sorg.’
18  Sådan er det: Her kom Johannes, som hverken spiser eller drikker, og folk siger: ’Han har en dæmon’;
19  så kom Menneskesønnen, som både spiser og drikker, og folk siger: ’Se! En frådser, forfalden til vin, ven med skatteopkrævere og syndere.’ Dog, visdommen er retfærdiggjort af sine gerninger.“
20  Så begyndte han at bebrejde de byer hvori de fleste af hans kraftige gerninger havde fundet sted, fordi de ikke ændrede sind:
21  „Ve dig, Korazin! Ve dig, Betsajda! for hvis de kraftige gerninger som har fundet sted i jer, havde fundet sted i Tyrus og Zidon, ville de for længe siden have ændret sind i sæk og aske.
22  Jeg siger jer derfor: På dommens dag vil det være mere udholdeligt for Tyrus og Zidon end for jer.
23  Og du, Kapernaum, skal du måske ophøjes til himmelen? Ned til Hades skal du komme; for hvis de kraftige gerninger som har fundet sted i dig, havde fundet sted i Sodoma, ville den have bestået indtil den dag i dag.
24  Jeg siger jer derfor: På dommens dag vil det være mere udholdeligt for Sodomas land end for dig.“
25  På det tidspunkt sagde Jesus i et svar: „Jeg priser dig offentligt, Fader, himmelens og jordens Herre, fordi du har skjult disse ting for de vise og intellektuelle og åbenbaret dem for spædbørn.
26  Ja, Fader, for således har det behaget dig at handle.
27  Alt er blevet overgivet mig af min Fader, og ingen kender fuldt ud Sønnen, undtagen Faderen, ligesom heller ingen fuldt ud kender Faderen, undtagen Sønnen og enhver som Sønnen ønsker at åbenbare ham for.
28  Kom til mig, alle I som slider og slæber og er tyngede af byrder, og jeg vil give jer ny styrke.
29  Tag mit åg på jer og lær af mig, for jeg har et mildt sind og er ydmyg af hjertet, og I vil finde ny styrke for jeres sjæle.
30  For mit åg er skånsomt og min byrde er let.“
Matthæus 12
12  På den tid gik Jesus en sabbat gennem kornmarkerne. Hans disciple blev sultne og begyndte at plukke aks og at spise.
2  Da farisæerne så dette sagde de til ham: „Se! Dine disciple gør noget som det ikke er tilladt at gøre på sabbatten.“
3  Han sagde til dem: „Har I ikke læst hvad David gjorde da han og de mænd der var med ham blev sultne?
4  Hvordan han gik ind i Guds hus og de spiste fremlæggelsesbrødene, noget som det ikke var ham tilladt at spise, heller ikke dem der var med ham, men kun præsterne?
5  Eller har I ikke læst i loven at på sabbatterne behandler præsterne i templet sabbatten som ikke-hellig og forbliver skyldfri?
6  Men jeg siger jer at der her er noget større end templet.
7  Hvis I blot havde forstået hvad dette betyder: ’Jeg ønsker barmhjertighed, og ikke slagtoffer,’ ville I ikke have fordømt de skyldfri.
8  Menneskesønnen er nemlig sabbattens Herre.“
9  Efter at have forladt stedet dér gik han ind i deres synagoge;
10  og se, en mand med en vissen hånd! For at de kunne få noget at anklage ham for, spurgte de så: „Er det tilladt at kurere på sabbatten?“
11  Han sagde til dem: „Hvem blandt jer vil ikke, hvis han har et får og det på sabbatten falder i et hul, få fat i det og trække det op?
12  Når alt tages i betragtning, hvor meget mere er et menneske da ikke værd end et får! Det er altså tilladt at gøre godt på sabbatten.“
13  Derpå sagde han til manden: „Ræk din hånd frem.“ Og han rakte den frem, og den blev rask igen ligesom den anden hånd.
14  Men farisæerne gik ud og lagde råd op imod ham for at de kunne få ham ryddet af vejen.
15  Da Jesus fik [dette] at vide, tog han væk derfra. Mange fulgte ham, og han kurerede dem alle,
16  men han pålagde dem strengt ikke at gøre ham kendt,
17  for at dét kunne opfyldes som var udtalt gennem profeten Esajas, der sagde:
18  „Se! Min tjener som jeg har udvalgt, min elskede, som min sjæl har godkendt! Jeg vil lægge min ånd på ham, og hvad der er ret vil han gøre klart for nationerne.
19  Han vil ikke skændes [med nogen], ikke råbe højt, og ingen vil høre hans stemme på de brede gader.
20  Intet siv der er knækket, vil han knuse, og ingen ulmende væge af hør vil han slukke, før han har ført retten frem til sejr.
21  Ja, på hans navn vil folk fra nationerne håbe.“
22  Så kom de til ham med en dæmonbesat som også var blind og stum; og han kurerede ham, således at den stumme talte og så.
23  Ja, alle de mange mennesker var simpelt hen betagede og begyndte at sige: „Dette skulle vel ikke være Davidssønnen?“
24  Da farisæerne hørte dette, sagde de: „Dette menneske uddriver ikke dæmonerne uden ved Beelzebub, dæmonernes hersker.“
25  Da han kendte deres tanker sagde han til dem: „Ethvert rige som er kommet i splid med sig selv lægges øde, og ingen by og intet hus som er kommet i splid med sig selv vil bestå.
26  På samme måde her: Hvis Satan uddriver Satan er han kommet i splid med sig selv; hvordan kan hans rige da bestå?
27  Og desuden, hvis jeg uddriver dæmonerne ved hjælp af Beelzebub, ved hvem uddriver jeres sønner dem da? De skal derfor være jeres dommere.
28  Men hvis det er ved hjælp af Guds ånd jeg uddriver dæmonerne, så har Guds rige virkelig overrasket jer.
29  Eller hvordan kan nogen trænge ind i en stærk mands hus og tage hans ejendele, medmindre han først binder den stærke mand? Derpå vil han så plyndre hans hus.
30  Den der ikke er med mig er imod mig, og den der ikke samler med mig spreder.
31  Af den grund siger jeg jer: Enhver form for synd og bespottelse vil blive tilgivet menneskene, men bespottelse imod ånden vil ikke blive tilgivet.
32  For eksempel: Den der taler et ord imod Menneskesønnen, ham vil det blive tilgivet; men den der taler imod den hellige ånd, ham vil det ikke blive tilgivet, nej, hverken i denne tingenes ordning eller i den kommende.
33  I må enten gøre træet godt og dets frugt god eller gøre træet råddent og dets frugt rådden; for træet kendes på sin frugt.
34  Giftslangeyngel, hvordan kan I sige noget godt, når I er onde? For af hjertets overflod taler munden.
35  Det gode menneske tager gode ting frem fra sit gode forråd, mens det onde menneske tager onde ting frem fra sit onde forråd.
36  Jeg siger jer at menneskene på dommens dag skal aflægge regnskab for hver eneste unyttig udtalelse de fremsætter;
37  for ud fra dine ord vil du blive erklæret retfærdig, og ud fra dine ord vil du blive fordømt.“
38  Da sagde nogle af de skriftlærde og farisæerne som svar til ham: „Lærer, vi vil gerne se et tegn fra dig.“
39  Han svarede dem idet han sagde: „En ond og utro generation bliver ved med at søge efter et tegn, men der vil ikke blive givet den noget tegn ud over profeten Jonas’ tegn.
40  For ligesom Jonas var i bugen på den vældige fisk i tre dage og tre nætter, således skal Menneskesønnen være i jordens hjerte tre dage og tre nætter.
41  Mænd fra Nineve skal ved dommen opstå sammen med denne generation og fordømme den; for de ændrede sind på grund af det Jonas forkyndte, og se, her er mere end Jonas.
42  Sydens dronning vil ved dommen blive oprejst sammen med denne generation og vil fordømme den; for hun kom fra jordens ender for at høre Salomons visdom, og se, her er mere end Salomon.
43  Når en uren ånd kommer ud af et menneske, går den gennem afsvedne egne for at søge et hvilested, men finder ikke noget.
44  Så siger den: ’Jeg vil vende tilbage til mit hus som jeg flyttede ud af’; og når den kommer, finder den det ubeboet men fejet rent og pyntet.
45  Så går den hen og henter syv andre ånder der er mere onde end den selv, og når de er kommet ind, bosætter de sig dér; og det sidste bliver værre for det menneske end det første. Sådan vil det også være for denne onde generation.“
46  Endnu mens han talte til de mange mennesker, se, da stillede hans moder og hans brødre sig op udenfor og søgte at komme til at tale med ham.
47  Der var derfor en som sagde til ham: „Se! Din moder og dine brødre står udenfor og søger at komme til at tale med dig.“
48  Som svar sagde han til den der fortalte ham dette: „Hvem er min moder, og hvem er mine brødre?“
49  Og idet han rakte hånden ud mod sine disciple sagde han: „Se! Min moder og mine brødre!
50  For enhver der gør min himmelske Faders vilje, det er min broder og søster og moder.“
Matthæus 13
13  Den dag sad Jesus ved søen efter at have forladt huset;
2  og store folkeskarer samledes om ham, så han gik om bord i en båd og satte sig, og hele folkemængden stod på bredden.
3  Så fortalte han dem mange ting i billeder idet han sagde: „Se! En sædemand gik ud for at så;
4  og som han såede, faldt nogle [sædekorn] langs vejen, og fuglene kom og åd dem op.
5  Andre faldt på stederne med klippegrund, hvor de ikke havde megen jord, og straks skød de op fordi de ikke havde dyb jord.
6  Men da solen stod op blev de svedet, og fordi de ikke havde rod visnede de.
7  Og andre faldt blandt de tornede planter, og de tornede planter kom op og kvalte dem.
8  Andre igen faldt på den gode jord, og de begyndte at give frugt, én hundrede fold, én tres og én tredive.
9  Lad den der har ører, høre efter.“
10  Så kom disciplene hen til ham og sagde: „Hvordan kan det være at du taler til dem i billeder?“
11  Som svar sagde han: „Jer er det givet at forstå himlenes riges hellige hemmeligheder, men dem er det ikke givet.
12  For den der har, ham skal der gives mere og han vil få overflod; men den der ikke har, fra ham skal endog det tages han har.
13  Det er derfor jeg taler til dem i billeder, for når de ser, ser de forgæves, og når de hører, hører de forgæves, og de får heller ikke fat i meningen;
14  og på dem opfyldes Esajas’ profeti, som siger: ’I skal høre og høre, men slet ikke få fat i meningen; og I skal se og se, men slet ikke indse.
15  For dette folks hjerte er blevet uimodtageligt, og med ørerne har de hørt modvilligt, og deres øjne har de lukket, for at de ikke skal se med øjnene og høre med ørerne og fatte med hjertet og vende om, og jeg helbrede dem.’
16  Men lykkelige er jeres øjne fordi de ser, og jeres ører fordi de hører.
17  For jeg skal sige jer en sandhed: Mange profeter og retfærdige har brændende ønsket at se det I ser, og fik det ikke at se, og at høre det I hører, og fik det ikke at høre.
18  Så hør I da billedtalen om manden der såede.
19  Hvor nogen hører rigets ord men ikke får fat i meningen, dér kommer den onde og river det der er sået i hans hjerte bort; det er den der blev sået langs vejen.
20  Den der blev sået på stederne med klippegrund, det er den der hører ordet og straks tager imod det med glæde.
21  Han har dog ikke rod i sig og fortsætter kun for en tid, og når der opstår trængsel eller forfølgelse på grund af ordet, bringes han straks til snublen og fald.
22  Den der blev sået blandt de tornede planter, det er den der hører ordet, men den bekymring der hører denne tingenes ordning til, samt rigdommens bedragende magt kvæler ordet, og han bliver uden frugt.
23  Men den der blev sået i den gode jord, det er den der hører ordet og får fat i meningen og som virkelig bærer frugt, én hundrede fold, én tres og én tredive.“
24  Han fremholdt et andet billede for dem, idet han sagde: „Himlenes rige er ligesom en mand der såede god sæd i sin mark.
25  Mens folkene sov, kom hans fjende og såede ukrudt blandt hveden og gik sin vej.
26  Da strået kom op og satte kerne, kom ukrudtet også til syne.
27  Da kom husherrens trælle hen til ham og sagde: ’Herre, såede du ikke god sæd i din mark? Hvor er da ukrudtet kommet fra?’
28  Han sagde til dem: ’Det har en fjende, et menneske, gjort.’ De sagde til ham: ’Ønsker du da at vi skal gå ud og samle det fra?’
29  Han sagde: ’Nej, for det må endelig ikke ske, når I samler ukrudtet fra, at I også rykker hveden op.
30  Lad begge [dele] vokse sammen indtil høsten; og i høsttiden vil jeg sige til høstfolkene: Saml først ukrudtet fra og bind det i bundter for at brænde det, og gå så i gang med at samle hveden ind i mit forrådshus.’“
31  Han fremholdt et andet billede for dem idet han sagde: „Himlenes rige er ligesom et sennepsfrø, som en mand tog og såede i sin mark;
32  det er jo det mindste af alle frø, men når det er vokset til, er det den største af urterne og bliver et træ, så at himmelens fugle kommer og tager bolig i dets grene.“
33  Han gav dem endnu et billede: „Himlenes rige ligner surdej, som en kvinde tog og gemte i tre store mål hvedemel, indtil det hele var gennemsyret.“
34  Alt dette fortalte Jesus folkeskarerne ved hjælp af billeder. Ja, uden et billede talte han ikke til dem,
35  for at dét kunne opfyldes som var udtalt gennem profeten, der sagde: „Jeg vil åbne min mund med billedtale, jeg vil kundgøre ting som har været skjult siden grundlæggelsen.“
36  Derpå lod han folkeskarerne gå, og han gik ind i huset. Og hans disciple kom til ham og sagde: „Forklar billedet med ukrudtet på marken for os.“
37  Som svar sagde han: „Den der sår den gode sæd er Menneskesønnen;
38  marken er verden; den gode sæd, det er rigets sønner; men ukrudtet er den ondes sønner,
39  og fjenden der såede det, er Djævelen. Høsten er en afslutning på en tingenes ordning, og høstfolkene er engle.
40  Derfor, ligesom ukrudtet bliver samlet fra og brændt i ild, således vil det være ved afslutningen på tingenes ordning.
41  Menneskesønnen vil udsende sine engle, og de vil fra hans rige samle alt det der er årsag til snublen og fald og alle dem der øver lovløshed,
42  og de vil kaste dem i ildovnen. Dér vil de græde og skære tænder.
43  Da vil de retfærdige skinne så klart som solen i deres Faders rige. Lad den der har ører, høre efter.
44  Himlenes rige er ligesom en skat som var skjult i en mark og som en mand finder og skjuler; og i sin glæde går han hen og sælger hvad han har og køber den mark.
45  Himlenes rige er også ligesom en rejsende købmand der søgte efter smukke perler.
46  Da han havde fundet én perle af stor værdi, gik han bort og solgte straks alt hvad han havde, og købte den.
47  Himlenes rige er også som et vod der blev sat i søen og opsamlede [fisk] af enhver slags.
48  Da det var fuldt, halede man det op på bredden, satte sig og samlede de gode fra i kar, men de ubrugelige smed man ud.
49  Det er sådan det vil være ved afslutningen på tingenes ordning: englene vil gå ud og skille de onde fra de retfærdige
50  og kaste dem i ildovnen. Dér vil de græde og skære tænder.
51  Fik I fat i meningen med alt dette?“ De sagde til ham: „Ja.“
52  Så sagde han til dem: „Godt, så er enhver offentlig lærer, når han er oplært med hensyn til himlenes rige, som en mand, en husherre, der tager nye og gamle ting frem fra sit forråd.“
53  Da Jesus nu var færdig med denne billedtale tog han derfra over land.
54  Og da han kom til sin hjemegn begyndte han at undervise dem i deres synagoge, så de blev helt forbløffede og sagde: „Hvor har manden denne visdom og disse kraftige gerninger fra?
55  Er det ikke tømrerens søn? Hedder hans moder ikke Maria, og hans brødre Jakob og Josef og Simon og Judas?
56  Og hans søstre, er de ikke alle her hos os? Hvor har manden da fået alt dette fra?“
57  Så begyndte han at blive en snublesten for dem. Men Jesus sagde til dem: „Det er kun i sin hjemegn og i sit eget hus at en profet ikke æres.“
58  Og på grund af deres mangel på tro gjorde han ikke mange kraftige gerninger der.
Matthæus 14
14  På den tid hørte Herodes, landsdelsherskeren, rygtet om Jesus
2  og sagde til sine tjenere: „Det er Johannes Døber. Han er blevet oprejst fra de døde, og det er derfor de kraftige gerninger virker i ham.“
3  Herodes havde nemlig arresteret Johannes og bundet ham og sat ham i fængsel på grund af sin broder Filips hustru Herodias.
4  For Johannes havde igen og igen sagt til ham: „Du har ikke lov til at have hende.“
5  Selv om han helst ville dræbe ham, var han dog bange for mængden, for den regnede ham for en profet.
6  Men da Herodes’ fødselsdag blev fejret, optrådte Herodias’ datter med en dans og behagede Herodes i den grad
7  at han med en ed lovede at give hende hvad som helst hun bad om.
8  Så sagde hun, vejledt af sin moder: „Giv mig her på et fad Johannes Døbers hoved.“
9  Skønt kongen blev ked af det, befalede han af hensyn til sine eder og dem der lå til bords med ham, at det skulle gives [hende];
10  og han sendte bud og lod Johannes halshugge i fængselet.
11  Og hans hoved blev bragt på et fad og givet til pigen, og hun bragte det til sin moder.
12  Så kom hans disciple og bar liget bort og begravede det; og de gik hen og gav Jesus besked.
13  Da Jesus hørte dette, tog han i en båd væk derfra til et øde sted hvor han kunne være sig selv; men folkeskarerne fik nys om det og fulgte efter ham til fods fra byerne.
14  Da han nu kom ud [af båden] så han en stor skare mennesker; han fik inderligt ondt af dem, og han kurerede de syge iblandt dem.
15  Men da det blev aften kom hans disciple hen til ham og sagde: „Stedet er øde og det er allerede sent; send de mange mennesker bort, så de kan gå ind i landsbyerne og købe sig noget at spise.“
16  Jesus sagde imidlertid til dem: „De behøver ikke at gå: Giv I dem noget at spise.“
17  De sagde til ham: „Vi har ikke andet her end fem brød og to fisk.“
18  Han sagde: „Kom herhen til mig med dem.“
19  Dernæst befalede han at de mange mennesker skulle lægge sig i græsset, og han tog de fem brød og de to fisk, og idet han så op mod himmelen udtalte han en velsignelse, og efter at have brækket brødene i stykker gav han dem til disciplene, og disciplene [delte dem ud] til skarerne.
20  Og alle spiste og blev mætte, og de samlede de stykker der blev tilovers, tolv kurve fulde.
21  De der havde spist var endda hen ved fem tusind mænd, foruden kvinder og børn.
22  Straks derpå nødte han disciplene til at gå i båden og i forvejen tage over til den anden side, mens han sendte folkeskarerne bort.
23  Da han endelig havde fået folkeskarerne sendt bort, gik han op på bjerget for at være for sig selv og bede. Selv om det blev sent, var han der alene.
24  Ved den tid var båden mange hundrede meter fra land, og bølgerne var hårde ved den, for vinden var imod.
25  Men i den fjerde nattevagtsperiode kom han ud til dem, gående hen over søen.
26  Da disciplene så ham komme gående på søen, blev de stærkt foruroligede og sagde: „Det er et synsbedrag!“ Og de råbte højt af frygt.
27  Men straks talte Jesus til dem, idet han sagde: „Fat mod, det er mig; vær ikke bange.“
28  Som svar sagde Peter til ham: „Herre, hvis det er dig, så befal at jeg skal komme ud til dig på vandet.“
29  Han sagde: „Kom!“ Så steg Peter ned fra båden, gik på vandet og kom hen mod Jesus.
30  Men da han så stormen blev han bange, og idet han begyndte at synke råbte han: „Herre, red mig!“
31  Straks rakte Jesus hånden ud og greb fat i ham og sagde til ham: „Du småttroende, hvorfor gav du efter for tvivl?“
32  Og efter at de var kommet op i båden, lagde stormen sig.
33  Da bøjede de der var i båden sig ærbødigt for ham og sagde: „Du er virkelig Guds søn.“
34  Og de nåede over og kom i land ved Genezaret.
35  Mændene på dette sted genkendte ham og sendte bud rundt i hele det omliggende land, og folk kom til ham med alle dem som var syge.
36  Og de bad ham indtrængende om at få lov til blot at røre ved frynsen på hans yderklædning; og alle som rørte ved den blev fuldstændig raske.
Matthæus 15
15  Så kom der fra Jerusalem farisæere og skriftlærde til Jesus, og de sagde:
2  „Hvordan kan det være at dine disciple overtræder overleveringen fra mænd i tidligere tider? For eksempel vasker de ikke hænder når de skal til at spise et måltid.“
3  Som svar sagde han til dem: „Og hvordan kan det være at I overtræder Guds bud på grund af jeres overlevering?
4  For eksempel har Gud sagt: ’Ær din fader og din moder’; og: ’Lad den der håner fader eller moder lide døden.’
5  Men I siger: ’Enhver som siger til sin fader eller moder: „Hvad jeg end har som kunne være en hjælp for jer, er en gave der er viet til Gud,“
6  han behøver slet ikke at ære sin fader.’ Således har I gjort Guds ord ugyldigt på grund af jeres overlevering.
7  I hyklere! Esajas har træffende profeteret om jer da han sagde:
8  ’Dette folk ærer mig med læberne, men deres hjerte er langt borte fra mig.
9  Det er forgæves de bliver ved med at dyrke mig, når den lære de fører er menneskebud.’“
10  Derpå kaldte han folkemængden til sig og sagde til den: „Hør godt efter og få fat i meningen:
11  Det er ikke det der går ind i munden som gør et menneske urent; men det er det der kommer ud af munden der gør et menneske urent.“
12  Så kom disciplene hen og sagde til ham: „Ved du at da farisæerne hørte hvad du sagde, blev det en snublesten for dem?“
13  Som svar sagde han: „Enhver plante som min himmelske Fader ikke har plantet, vil blive rykket op med rode.
14  Lad dem være. De er blinde vejledere. Hvis en blind leder en blind, vil begge falde i et hul.“
15  Dette fik Peter til at sige til ham: „Forklar billedtalen for os.“
16  Da sagde han: „Er I også stadig uforstandige?
17  Er I ikke klar over at alt det der går ind i munden går videre til maven og tømmes ud i kloakken?
18  Men de ting der går ud af munden kommer fra hjertet, og de gør mennesket urent.
19  For eksempel kommer der fra hjertet onde overvejelser, mord, ægteskabsbrud, utugt, tyverier, falske vidnesbyrd, [guds]bespottelser.
20  Dette er ting der gør et menneske urent; men at spise med uvaskede hænder gør ikke et menneske urent.“
21  Jesus forlod nu stedet og tog væk til områderne ved Tyrus og Zidon.
22  Og se, en fønikisk kvinde fra de egne kom ud og råbte højt, idet hun sagde: „Hav barmhjertighed med mig, Herre, Davids søn. Min datter er slemt dæmonbesat.“
23  Men han svarede hende ikke et ord. Så kom hans disciple hen og rettede en anmodning til ham idet de sagde: „Send hende bort; hun bliver jo ved med at råbe efter os.“
24  Som svar sagde han: „Jeg er ikke sendt ud til andre end de bortkomne får af Israels hus.“
25  Men kvinden kom hen, og hun bøjede sig ærbødigt for ham idet hun sagde: „Herre, hjælp mig!“
26  Som svar sagde han: „Det er ikke rigtigt at tage børnenes brød og kaste det til de små hunde.“
27  Hun sagde: „Du har ret, Herre; men de små hunde æder dog smulerne der falder fra deres herrers bord.“
28  Så sagde Jesus som svar til hende: „Kvinde, stor er din tro; lad det gå dig som du ønsker.“ Og fra den time var hendes datter helbredt.
29  Jesus gik så derfra ind over land og kom til Galilæas Sø; han gik op på bjerget og satte sig dér.
30  Da kom store folkeskarer til ham, og de havde halte, invalide, blinde, stumme og mange andre med, og de næsten kastede dem for hans fødder, og han kurerede dem,
31  så de mange mennesker var ganske forbløffede når de så stumme tale og halte gå og blinde se, og de herliggjorde Israels Gud.
32  Men Jesus kaldte sine disciple til sig og sagde: „Jeg har inderligt ondt af de mange mennesker, for de har allerede været hos mig i tre dage og har ikke noget at spise; og jeg vil ikke lade dem gå fastende herfra, for at de ikke skal blive helt udmattede på vejen.“
33  Men disciplene sagde til ham: „Hvorfra skal vi på dette øde sted få så mange brød at vi kan mætte en folkemængde af denne størrelse?“
34  Så sagde Jesus til dem: „Hvor mange brød har I?“ De sagde: „Syv, og nogle småfisk.“
35  Efter at have givet de mange mennesker besked om at lejre sig på jorden
36  tog han de syv brød og fiskene, og efter at have sagt tak brækkede han dem i stykker og begyndte at give dem til disciplene, og disciplene [delte dem så ud] til skarerne.
37  Og alle spiste og blev mætte, og af de stykker der blev tilovers samlede de syv proviantkurve fulde.
38  De der havde spist udgjorde endda fire tusind mænd, foruden kvinder og børn.
39  Til sidst, efter at have sendt folkeskarerne bort, gik han om bord i båden og kom til egnen ved Magadan.
Matthæus 16
16  Her kom farisæerne og saddukæerne hen til ham, og for at sætte ham på prøve bad de ham om at vise dem et tegn fra himmelen.
2  Som svar sagde han til dem: „[[Når det bliver aften plejer I at sige: ’Det bliver godt vejr, for himmelen er ildrød’;
3  og om morgenen: ’Det bliver koldt og regnfuldt vejr i dag, for himmelen er ildrød og dyster.’ I ved hvordan himmelens udseende skal tydes, men I kan ikke tyde tidernes tegn.]]
4  En ond og utro generation bliver ved med at søge efter et tegn, men der vil ikke blive givet den andet tegn end Jonas’ tegn.“ Dermed forlod han dem og gik sin vej.
5  Nu tog disciplene over til den anden side og glemte at tage brød med.
6  Jesus sagde til dem: „Hold øjnene åbne og vær på vagt over for farisæernes og saddukæernes surdej.“
7  Så begyndte de at diskutere indbyrdes og sagde: „Vi tog ingen brød med.“
8  Da Jesus blev klar over dette, sagde han: „Hvorfor diskuterer I således indbyrdes fordi I ingen brød har, I småttroende?
9  Ser I endnu ikke meningen, eller husker I ikke de fem brød til de fem tusind og hvor mange kurve I fik?
10  Eller de syv brød til de fire tusind og hvor mange proviantkurve I fik?
11  Hvordan kan det være at I ikke forstår at jeg ikke talte til jer om brød? Men vær på vagt over for farisæernes og saddukæernes surdej.“
12  Så fattede de at han ikke sagde de skulle være på vagt over for surdejen i brødene, men over for farisæernes og saddukæernes lære.
13  Da Jesus nu var kommet til områderne ved Cæsarea Filippi, gav han sig til at spørge sine disciple: „Hvem siger folk at Menneskesønnen er?“
14  De sagde: „Nogle siger Johannes Døber, andre Elias, andre igen Jeremias eller en af profeterne.“
15  Han sagde til dem: „Men I, hvem siger I jeg er?“
16  Som svar sagde Simon Peter: „Du er Messias, den levende Guds søn.“
17  Jesus sagde som svar til ham: „Lykkelig er du, Simon, Jonas’ søn, for det er ikke kød og blod der har åbenbaret [det] for dig, men min Fader som er i himlene.
18  Og jeg siger til dig: Du er Peter, og på denne klippe vil jeg bygge min menighed, og Hades’ porte skal ikke få magt over den.
19  Jeg vil give dig himlenes riges nøgler, og hvad du end måtte binde på jorden vil være noget som er bundet i himlene, og hvad du end måtte løse på jorden vil være noget som er løst i himlene.“
20  Så pålagde han disciplene strengt ikke at sige til nogen at han var Messias.
21  Fra da af begyndte Jesus Kristus at vise sine disciple at han nødvendigvis måtte tage til Jerusalem og gennemgå mange lidelser fra de ældstes og de øverste præsters og de skriftlærdes side, og dræbes, og oprejses på den tredje dag.
22  Så tog Peter ham til side og begyndte at irettesætte ham idet han sagde: „Vær god mod dig selv, Herre; det skal afgjort ikke gå dig sådan.“
23  Men idet han vendte ryggen til, sagde han til Peter: „Forsvind om bag mig, Satan! Du er en snublesten for mig, for du tænker ikke Guds tanker, men menneskers.“
24  Så sagde Jesus til sine disciple: „Hvis nogen ønsker at efterfølge mig, så lad ham sige nej til sig selv og tage sin marterpæl op og følge mig til stadighed.
25  For enhver som ønsker at redde sin sjæl vil miste den; men enhver som mister sin sjæl for min skyld vil finde den.
26  Hvad gavner det nemlig et menneske om han erhverver sig hele verden men sætter sin sjæl til? eller hvad vil et menneske give i bytte for sin sjæl?
27  For Menneskesønnen skal komme i sin Faders herlighed med sine engle, og da vil han gengælde enhver efter hans adfærd.
28  Jeg skal sige jer en sandhed: Der er nogle af dem som står her der slet ikke skal smage døden førend de ser Menneskesønnen komme i sit rige.“
Matthæus 17
17  Seks dage senere tog Jesus Peter og Jakob og hans broder Johannes med og førte dem op på et højt bjerg hvor de var for sig selv.
2  Og han blev forvandlet for øjnene af dem, og hans ansigt skinnede som solen, og hans yderklæder blev blændende som lyset.
3  Og se! Moses og Elias viste sig for dem, i samtale med ham.
4  Det fik Peter til at sige til Jesus: „Herre, det er godt at vi er her. Hvis du ønsker det, vil jeg rejse tre telte her, ét til dig og ét til Moses og ét til Elias.“
5  Endnu mens han talte, se, da overskyggede en lysende sky dem, og se, ud fra skyen sagde en stemme: „Dette er min søn, den elskede, som jeg har godkendt; hør på ham.“
6  Da disciplene hørte dette, faldt de på deres ansigt og blev meget bange.
7  Så kom Jesus hen og rørte ved dem og sagde: „Rejs jer og vær ikke bange.“
8  Da de løftede deres blik, så de ingen andre, kun Jesus selv.
9  Mens de var på vej ned fra bjerget gav Jesus dem dette påbud: „Fortæl ingen om synet førend Menneskesønnen er blevet oprejst fra de døde.“
10  Disciplene spurgte ham imidlertid: „Hvordan kan det nu være at de skriftlærde siger at Elias nødvendigvis først må komme?“
11  Som svar sagde han: „Jo, Elias kommer og skal genoprette alt.
12  Jeg siger jer imidlertid at Elias allerede er kommet, men de kendte ham ikke og gjorde med ham hvad de ville. Således skal også Menneskesønnen lide for deres hånd.“
13  Så forstod disciplene at han talte til dem om Johannes Døber.
14  Og da de nærmede sig folkemængden, kom en mand hen til ham, knælede ned for ham og sagde:
15  „Herre, hav barmhjertighed med min søn, for han er epileptiker og har det dårligt; han falder ofte om i ilden og ofte i vandet;
16  og jeg tog ham med til dine disciple, men de kunne ikke kurere ham.“
17  Som svar sagde Jesus: „Åh, du forvildede generation uden tro, hvor længe skal jeg blive hos jer? Hvor længe skal jeg holde jer ud? Kom herhen til mig med ham.“
18  Så talte Jesus strengt til dæmonen, og den kom ud af drengen, og han var kureret fra samme time.
19  Senere, mens de var for sig selv, kom disciplene hen til Jesus og sagde: „Hvordan kan det være at vi ikke kunne uddrive den?“
20  Han sagde til dem: „Fordi I har så lidt tro. Jeg skal nemlig sige jer en sandhed: Hvis I har tro på størrelse med et sennepsfrø, vil I sige til dette bjerg: ’Flyt dig herfra og derhen,’ og det vil flytte sig, og intet vil være umuligt for jer.“
21  ——
22  Det var mens de var samlet i Galilæa at Jesus sagde til dem: „Menneskesønnen skal overgives i menneskers hænder,
23  og de vil dræbe ham, og den tredje dag vil han blive oprejst.“ Da blev de meget bedrøvede.
24  Efter at de var kommet til Kapernaum henvendte de der opkræver todrakme[skatten] sig til Peter og sagde: „Betaler jeres lærer ikke todrakme[skatten]?“
25  Han sagde: „Jo.“ Men da han gik ind i huset kom Jesus ham i forkøbet ved at sige: „Hvad mener du, Simon? Hvem får jordens konger afgifter eller kopskat af? Af deres egne sønner eller af de fremmede?“
26  Da han sagde: „Af de fremmede,“ sagde Jesus til ham: „Så er sønnerne altså fritaget.
27  Men for at vi ikke skal blive dem en årsag til snublen og fald, gå så ned til søen, kast en fiskekrog ud og tag den første fisk der kommer op, og når du åbner munden på den finder du en mønt, en statér. Tag den og giv den til dem for mig og dig.“
Matthæus 18
18  I den time kom disciplene hen til Jesus og sagde: „Hvem er egentlig størst i himlenes rige?“
2  Han kaldte så et lille barn hen til sig og stillede det midt iblandt dem
3  og sagde: „Jeg skal sige jer sandheden: Medmindre I vender om og bliver som små børn, kommer I slet ikke ind i himlenes rige.
4  Så enhver der vil ydmyge sig som dette lille barn, han er den største i himlenes rige;
5  og enhver som tager imod et sådant lille barn på grundlag af mit navn, tager [også] imod mig.
6  Men enhver som bringer en af disse små som tror på mig, til snublen og fald, for ham er det bedre at få en af de møllesten der drejes af et æsel, hængt om halsen og blive sænket i det store, åbne hav.
7  Ve verden på grund af snublestenene! Jo, snublestenene må nødvendigvis komme, men ve det menneske ved hvem snublestenen kommer!
8  Hvis din hånd eller din fod bringer dig til snublen og fald, så hug den af og kast den fra dig; det er bedre for dig at gå invalid eller halt ind til livet end at have to hænder eller to fødder og blive kastet i den evige ild.
9  Og hvis dit øje bringer dig til snublen og fald, så riv det ud og kast det fra dig; det er bedre for dig at gå enøjet ind til livet end at have to øjne og blive kastet i ilden i Gehenna.
10  Se til at I ikke foragter en af disse små; jeg skal nemlig sige jer at deres engle i himlene hele tiden ser min himmelske Faders ansigt.
11  ——
12  Hvad mener I? Hvis det sker at en mand har hundrede får og et af dem farer vild, vil han så ikke forlade de nioghalvfems i bjergene og gå ud for at søge efter det ene der er faret vild?
13  Og hvis det sker at han finder det, ja, jeg siger jer, han fryder sig mere over det end over de nioghalvfems som ikke er faret vild.
14  På lignende måde er det heller ikke min himmelske Faders ønske at en af disse små skal gå tabt.
15  Men hvis nu din broder begår en synd, så gå hen og blotlæg hans fejl mellem dig og ham alene. Hvis han hører på dig, har du vundet din broder.
16  Men hvis han ikke hører, så tag en eller to mere med dig, for at enhver sag kan blive stadfæstet ved to eller tre vidners mund.
17  Hvis han ikke hører på dem, så sig det til menigheden. Hvis han end ikke hører på menigheden, så lad ham være for dig som en fra nationerne og som en skatteopkræver.
18  Jeg skal sige jer en sandhed: Hvad I end måtte binde på jorden vil være noget som er bundet i himmelen, og hvad I end måtte løse på jorden vil være noget som er løst i himmelen.
19  Igen siger jeg jer en sandhed: Hvis to af jer her på jorden er enige om et eller andet vigtigt at bede om, så vil min Fader som er i himlene lade det ske for dem.
20  For hvor der er to eller tre forsamlet i mit navn, dér er jeg midt iblandt dem.“
21  Så kom Peter hen og sagde til ham: „Herre, hvor mange gange skal min broder synde imod mig og jeg tilgive ham? Indtil syv gange?“
22  Jesus sagde til ham: „Jeg siger dig: Ikke indtil syv gange, men indtil syvoghalvfjerds gange.
23  Himlenes rige er derfor som et menneske, en konge, der ønskede at gøre regnskabet op med sine trælle.
24  Da han begyndte at gøre det op, blev en mand der skyldte ham ti tusind talenter [= 60.000.000 denarer], ført ind.
25  Men da han ikke havde så han kunne betale, befalede hans herre at han, hans hustru, hans børn og alt hvad han ejede, skulle sælges, og [gælden] betales.
26  Da kastede trællen sig ned og bøjede sig ærbødigt for ham, idet han sagde: ’Vær tålmodig med mig, og jeg skal betale alt tilbage til dig.’
27  Da fik denne træls herre inderligt ondt af ham og lod ham slippe og eftergav ham gælden.
28  Men denne træl gik ud og fandt en af sine medtrælle som skyldte ham hundrede denarer; og idet han greb ham og var ved at kvæle ham sagde han: ’Betal hvad du skylder.’
29  Så kastede hans medtræl sig ned og bønfaldt ham, idet han sagde: ’Vær tålmodig med mig, og jeg skal betale dig.’
30  Det ville han imidlertid ikke, men han tog hen og fik ham kastet i fængsel indtil han betalte hvad han skyldte.
31  Da nu hans medtrælle så hvad der var sket, blev de meget bedrøvede, og de gik hen og forklarede deres herre alt hvad der var sket.
32  Så kaldte hans herre ham til sig og sagde til ham: ’Onde træl, jeg har eftergivet dig hele denne gæld da du bønfaldt mig.
33  Burde du da ikke til gengæld have vist barmhjertighed mod din medtræl, sådan som jeg viste dig barmhjertighed?’
34  Og vred som hans herre nu var blevet, overgav han ham til fangevogterne, indtil han betalte alt hvad han skyldte.
35  På samme måde vil min himmelske Fader også behandle jer, hvis I ikke hver især af hjertet tilgiver jeres broder.“
Matthæus 19
19  Da nu Jesus havde sluttet denne tale forlod han Galilæa og kom til Judæas grænseegne på den anden side af Jordan.
2  Og store folkeskarer fulgte ham, og han kurerede dem dér.
3  Og nogle farisæere kom hen til ham for at sætte ham på prøve, og de sagde: „Har en mand lov til at skille sig fra sin hustru af en hvilken som helst grund?“
4  Som svar sagde han: „Har I ikke læst at han som skabte dem, fra begyndelsen gjorde dem som mand og kvinde
5  og sagde: ’Af den grund vil en mand forlade sin fader og moder og holde sig til sin hustru, og de to skal være ét kød’?
6  Altså er de ikke længere to, men ét kød. Derfor, hvad Gud har sat sammen, må intet menneske skille ad.“
7  De sagde til ham: „Hvorfor har Moses da foreskrevet at man kan give [hende] en skilsmisseattest og skille sig [fra hende]?“
8  Han sagde til dem: „Af hensyn til jeres hårdhjertethed har Moses gjort jer den indrømmelse at I kan skille jer fra jeres hustruer, men sådan har det ikke været fra begyndelsen.
9  Jeg siger jer at enhver som skiller sig fra sin hustru af anden grund end utugt og gifter sig med en anden, begår ægteskabsbrud.“
10  Disciplene sagde til ham: „Hvis dette er mandens stilling i forhold til hustruen, er det ikke tilrådeligt at gifte sig.“
11  Han sagde til dem: „Ikke alle giver rum for det der er sagt, kun de der har gaven.
12  For der er eunukker som er født sådan fra moders liv, og der er eunukker som af mennesker er gjort til eunukker, og der er eunukker som selv har gjort sig til eunukker på grund af himlenes rige. Lad den der kan give rum for det, give rum for det.“
13  Så blev små børn bragt til ham for at han kunne lægge hænderne på dem og bede en bøn; men disciplene talte strengt til dem.
14  Jesus sagde imidlertid: „Lad de små børn være, og hold op med at hindre dem i at komme hen til mig, for himlenes rige tilhører sådanne.“
15  Og han lagde hænderne på dem og gik bort derfra.
16  Og se, der kom en hen til ham og sagde: „Lærer, hvad godt skal jeg gøre for at få evigt liv?“
17  Han sagde til ham: „Hvorfor spørger du mig om hvad der er godt? Der er én som er god. Men hvis du gerne vil gå ind til livet, så overhold til stadighed budene.“
18  Han sagde til ham: „Hvilke?“ Jesus sagde: „Jo, du må ikke myrde, du må ikke begå ægteskabsbrud, du må ikke stjæle, du må ikke aflægge falsk vidnesbyrd,
19  ær [din] fader og [din] moder, og, du skal elske din næste som dig selv.“
20  Den unge mand sagde til ham: „Jeg har holdt dem alle; hvad mangler jeg endnu?“
21  Jesus sagde til ham: „Hvis du vil være fuldkommen, så gå hen og sælg hvad du har og giv det til de fattige, og du vil have værdier i himmelen, og kom så og følg mig.“
22  Da den unge mand hørte denne udtalelse, gik han bedrøvet bort, for han havde mange ejendomme.
23  Men Jesus sagde til sine disciple: „Jeg skal sige jer som sandt er, at det vil være vanskeligt for en rig at komme ind i himlenes rige.
24  Ja, jeg siger jer: Det er lettere for en kamel at komme igennem et nåleøje end for en rig at komme ind i Guds rige.“
25  Da disciplene hørte dette, gav de udtryk for stor forbavselse, idet de sagde: „Hvem kan egentlig blive frelst?“
26  Jesus så dem i øjnene og sagde til dem: „For mennesker er dette umuligt, men for Gud er alle ting mulige.“
27  Så sagde Peter til ham som svar: „Se! Vi har forladt alt og fulgt dig; hvad bliver der egentlig til os?“
28  Jesus sagde til dem: „Jeg skal sige jer sandheden: I genskabelsen, når Menneskesønnen sætter sig på sin herligheds trone, skal I som har fulgt mig også selv sidde på tolv troner og dømme Israels tolv stammer.
29  Og enhver som har forladt huse eller brødre eller søstre eller fader eller moder eller børn eller marker for mit navns skyld, skal få mange gange mere og arve evigt liv.
30  Men mange af de første vil blive de sidste, og de sidste vil blive de første.
Matthæus 20
20  Himlenes rige er nemlig som et menneske, en husherre, der tidligt om morgenen gik ud for at antage arbejdere til sin vingård.
2  Da han var blevet enig med arbejderne om en denar om dagen, sendte han dem hen i sin vingård.
3  Også omkring den tredje time gik han ud og så andre stå arbejdsløse på torvet;
4  og til dem sagde han: ’I kan også gå hen i vingården, og jeg vil give jer hvad der nu er ret og rimeligt.’
5  De tog så derhen. Omkring den sjette og den niende time gik han igen ud og gjorde det samme.
6  Endelig, omkring den ellevte time, gik han ud og fandt andre stående der, og han sagde til dem: ’Hvorfor har I stået her arbejdsløse hele dagen?’
7  De sagde til ham: ’Det er fordi ingen har antaget os.’ Han sagde til dem: ’I kan også gå hen i vingården.’
8  Da det blev aften sagde vingårdens herre til sin betroede mand: ’Kald på arbejderne og betal dem deres løn, idet du begynder med de sidste og slutter med de første.’
9  De fra den ellevte time kom nu og fik hver en denar.
10  Da så de første kom, troede de at de ville få mere; men de fik også løn efter satsen: én denar.
11  Da de fik den, begyndte de at knurre imod husherren
12  og sagde: ’De sidste dér har ydet én time; og dog har du stillet dem lige med os der har båret dagens byrde og den brændende hede!’
13  Men som svar til en af dem sagde han: ’Ven, jeg gør dig ikke uret. Du blev enig med mig om en denar, ikke sandt?
14  Tag hvad der er dit og gå. Jeg vil gerne give den sidste dér lige så meget som jeg giver dig.
15  Har jeg ikke lov til at gøre hvad jeg vil med det der er mit eget? Eller er dit øje ondt fordi jeg er god?’
16  På denne måde vil de sidste blive de første, og de første de sidste.“
17  Da Jesus nu skulle til at gå op til Jerusalem, tog han de tolv disciple til side, så de var for sig selv, og på vejen sagde han til dem:
18  „Se! Vi går nu op til Jerusalem, og Menneskesønnen vil blive overgivet til de øverste præster og de skriftlærde, og de vil dømme ham til døden
19  og overgive ham til folk fra nationerne så de kan gøre nar af ham og piske og pælfæste ham, og på den tredje dag vil han blive oprejst.“
20  Så kom moderen til Zebedæus’ sønner hen til ham med sine sønner, bøjede sig ærbødigt for ham og bad ham om noget.
21  Han sagde til hende: „Hvad ønsker du?“ Hun sagde til ham: „Sig at mine to sønner dér må få sæde i dit rige, én ved din højre hånd og én ved din venstre.“
22  Jesus sagde som svar: „I ved ikke hvad I beder om. Kan I drikke det bæger som jeg skal til at drikke?“ De sagde til ham: „Det kan vi.“
23  Han sagde til dem: „I skal ganske rigtigt drikke mit bæger, men sædet ved min højre hånd og ved min venstre står det ikke til mig at give væk, men det tilhører dem for hvem det er beredt af min Fader.“
24  Da de ti andre hørte om dette, harmedes de på de to brødre.
25  Men Jesus kaldte dem til sig og sagde: „I ved at nationernes herskere spiller herrer over dem, og de store udøver myndighed over dem.
26  Sådan er det ikke blandt jer; tværtimod, enhver der ønsker at blive stor blandt jer, skal være jeres tjener,
27  og enhver der ønsker at være først blandt jer, skal være jeres træl.
28  Ligesom Menneskesønnen ikke er kommet for at lade sig betjene men for at tjene og give sin sjæl som en løsesum i bytte for mange.“
29  Mens de nu gik ud af Jeriko fulgte en stor folkemængde ham.
30  Og se! to blinde sad ved vejen, og da de hørte at Jesus kom forbi, råbte de: „Herre, vis os barmhjertighed, Davids søn!“
31  Men de mange mennesker talte strengt til dem om at de skulle tie stille; men de råbte bare højere idet de sagde: „Herre, vis os barmhjertighed, Davids søn!“
32  Så standsede Jesus, kaldte på dem og sagde: „Hvad ønsker I at jeg skal gøre for jer?“
33  De sagde til ham: „Herre, lad vore øjne blive åbnet.“
34  Da Jesus havde inderligt ondt af dem, rørte han ved deres øjne, og straks fik de deres syn, og de fulgte ham.
Matthæus 21
21  Da de nu nærmede sig Jerusalem og kom til Betfage på Oliebjerget, så sendte Jesus to disciple af sted
2  idet han sagde til dem: „Gå hen i landsbyen som ligger dér foran jer, og I vil straks finde et æsel som er bundet, og et føl hos det; løs dem og før dem til mig.
3  Og hvis nogen siger noget til jer, skal I sige: ’Herren har brug for dem.’ Så vil vedkommende straks sende dem af sted.“
4  Dette skete for at dét kunne opfyldes som var udtalt gennem profeten, der sagde:
5  „Sig til Zions datter: ’Se! Din konge kommer til dig, mild af sind og ridende på et æsel, ja, på et føl, et lastdyrs afkom.’“
6  Disciplene begav sig på vej og gjorde som Jesus havde pålagt dem.
7  De kom med æselet og føllet, og de lagde deres yderklæder på dem, og oven på dem satte han sig.
8  De fleste i folkemængden bredte deres yderklæder ud på vejen, mens andre begyndte at hugge grene af træerne og sprede dem på vejen.
9  Og folkeskarerne, de der gik foran ham og de der fulgte efter, blev ved at råbe: „Frels dog Davids søn! Velsignet er den der kommer i Jehovas navn! Frels dog, i det højeste!“
10  Da han nu kom ind i Jerusalem, blev hele byen bragt i bevægelse, og man sagde: „Hvem er denne [mand]?“
11  Folkeskarerne blev ved med at sige: „Det er profeten Jesus, fra Nazaret i Galilæa!“
12  Og Jesus gik ind i templet og jog alle dem ud der solgte og købte i templet, og han væltede pengevekslernes borde og duesælgernes bænke.
13  Og han sagde til dem: „Der står skrevet: ’Mit hus skal kaldes et bedehus,’ men I gør det til en røverhule.“
14  Der kom også blinde og halte hen til ham i templet, og han kurerede dem.
15  Da de øverste præster og de skriftlærde så de vidunderlige ting han gjorde og drengene der råbte i templet og sagde: „Frels dog Davids søn!“ harmedes de
16  og sagde til ham: „Hører du hvad de siger?“ Jesus sagde til dem: „Ja. Har I aldrig læst dette: ’Af spædes og diendes mund har du beredt dig lovprisning’?“
17  Og han forlod dem og gik uden for byen til Betania og overnattede dér.
18  Da han tidligt om morgenen var på vej tilbage til byen, blev han sulten.
19  Og han fik øje på et figentræ ved vejen og gik hen til det, men han fandt intet andet på det end blade, og han sagde til det: „Måtte der aldrig i al evighed komme frugt på dig mere.“ Og figentræet visnede øjeblikkelig.
20  Da disciplene så dette, undrede de sig og sagde: „Hvordan kan det være at figentræet visnede øjeblikkelig?“
21  Som svar sagde Jesus til dem: „Jeg skal sige jer sandheden: Hvis blot I har tro og ikke tvivler, kan I ikke alene gøre hvad jeg gjorde ved figentræet, men hvis I siger til dette bjerg: ’Løft dig op og styrt dig i havet,’ så vil det også ske.
22  Og alle de ting I beder om i jeres bøn vil I få når I har tro.“
23  Efter at han var gået ind i templet, kom de øverste præster og folkets ældste hen til ham mens han underviste, og de sagde: „Med hvilken bemyndigelse gør du disse ting? Og hvem har givet dig denne bemyndigelse?“
24  Som svar sagde Jesus til dem: „Jeg vil også spørge jer om en ting. Hvis I svarer mig på det, vil jeg også fortælle jer med hvilken bemyndigelse jeg gør disse ting:
25  Johannes’ dåb, hvor stammede den fra? Fra himmelen eller fra mennesker?“ De begyndte nu at diskutere indbyrdes, idet de sagde: „Hvis vi siger: ’Fra himmelen,’ vil han sige til os: ’Hvordan kan det da være at I ikke troede ham?’
26  Og hvis vi siger: ’Fra mennesker,’ har vi folkemængden at frygte, for de regner alle sammen Johannes for en profet.“
27  Som svar sagde de da til Jesus: „Vi ved det ikke.“ Han sagde derpå til dem: „Så siger jeg heller ikke jer med hvilken bemyndigelse jeg gør disse ting.
28  Men hvad mener I? En mand havde to sønner. Han gik hen til den første og sagde: ’Min søn, gå hen og arbejd i vingården i dag.’
29  Som svar sagde han: ’Jeg går, herre,’ men han tog ikke derhen.
30  Han henvendte sig så til den anden og sagde det samme. Som svar sagde han: ’Det vil jeg ikke.’ Bagefter fortrød han og tog derhen.
31  Hvem af de to gjorde nu faderens vilje?“ De sagde: „Den sidste.“ Jesus sagde til dem: „Jeg skal sige jer som sandt er, at skatteopkræverne og skøgerne går forud for jer ind i Guds rige.
32  For Johannes kom til jer på retfærdigheds vej, og I troede ham ikke. Men skatteopkræverne og skøgerne troede ham, og skønt I så [dette], fortrød I ikke bagefter for så at tro ham.
33  Hør en anden billedtale: Der var et menneske, en husherre, som plantede en vingård, satte et hegn omkring den, gravede en vinperse i den og rejste et tårn, og han lejede den ud til vinavlere og rejste udenlands.
34  Da frugttiden nærmede sig, sendte han sine trælle hen til vinavlerne for at få sine frugter.
35  Vinavlerne tog imidlertid hans trælle, og én pryglede de, én dræbte de, og én stenede de.
36  Igen sendte han trælle derhen, andre og flere end de første, men de gjorde det samme ved dem.
37  Til sidst sendte han sin søn til dem, idet han sagde: ’Min søn vil de respektere.’
38  Da vinavlerne så sønnen, sagde de til hinanden: ’Dette er arvingen; kom, lad os dræbe ham og få hans arv!’
39  Så tog de ham og kastede ham ud af vingården og dræbte ham.
40  Når nu vingårdens ejer kommer, hvad vil han så gøre ved de vinavlere?“
41  De sagde til ham: „Da de er onde vil han bringe en ond ødelæggelse over dem, og vingården lejer han ud til andre vinavlere, der vil give ham frugterne når tiden er inde.“
42  Jesus sagde til dem: „Har I aldrig læst i Skrifterne: ’Den sten bygmestrene forkastede er blevet hovedhjørnesten. Fra Jehova er denne kommet, og den er underfuld for vore øjne’?
43  Derfor siger jeg til jer: Guds rige vil blive taget fra jer og givet til en nation der frembringer dets frugter.
44  Og den som falder på denne sten vil blive knust. Men enhver som den falder på, ham maler den til støv.“
45  Da nu de øverste præster og farisæerne havde hørt hans billedtale, blev de klar over at det var dem han talte om.
46  Og de søgte at gribe ham, men de var bange for folkeskarerne; de regnede ham nemlig for en profet.
Matthæus 22
22  Som yderligere svar talte Jesus igen til dem i billeder idet han sagde:
2  „Himlenes rige er blevet som et menneske, en konge, der holdt en bryllupsfest for sin søn.
3  Og han sendte sine trælle ud for at bede de indbudte komme til bryllupsfesten, men de ville ikke komme.
4  Han sendte igen andre trælle ud idet han sagde: ’Sig til de indbudte: „Se! Min middag har jeg tilberedt, mine tyre og mit fedekvæg er slagtet, og alt er parat. Kom til bryllupsfesten.“’
5  Men de viste ingen interesse og gik deres vej, én ud på sin mark, en anden til sin forretning;
6  og de andre greb hans trælle, behandlede dem forsmædeligt og dræbte dem.
7  Men kongen blev vred, og han sendte sine hære ud og udryddede disse mordere og brændte deres by af.
8  Så sagde han til sine trælle: ’Ja, bryllupsfesten er parat, men de indbudte var ikke værdige.
9  Gå derfor ud på vejene der fører ud af byen, og indbyd alle dem I finder, til bryllupsfesten.’
10  Så gik disse trælle ud på vejene og samlede alle dem de fandt, både onde og gode; og bryllupssalen blev fyldt med folk der lå til bords.
11  Da kongen kom ind for at inspicere gæsterne, fik han dér øje på en mand som ikke var iført en bryllupsklædning.
12  Han sagde så til ham: ’Ven, hvordan er du kommet herind uden at have en bryllupsklædning på?’ Vedkommende blev som stum.
13  Så sagde kongen til sine tjenere: ’Bind hænder og fødder på ham og kast ham ud i mørket udenfor. Dér skal han græde og skære tænder.’
14  Mange er nemlig indbudt, men få er udvalgt.“
15  Så gik farisæerne hen og lagde råd op for at fange ham i ord.
16  Og de sendte deres disciple hen til ham, sammen med tilhængere af Herodes’ parti, og de sagde: „Lærer, vi ved at du er sandfærdig og lærer andre Guds vej i sandhed, og du tager dig ikke af nogen som helst, for du ser ikke på menneskers ydre.
17  Sig os derfor hvad du mener: Er det tilladt at betale kopskat til kejseren, eller er det ikke?“
18  Men Jesus, som var klar over deres ondskab, sagde: „Hvorfor sætter I mig på prøve, hyklere?
19  Vis mig kopskattens mønt.“ De kom til ham med en denar.
20  Og han sagde til dem: „Hvis billede og indskrift er dette?“
21  De sagde: „Kejserens.“ Så sagde han til dem: „Tilbagebetal da kejseren det der er kejserens, og Gud det der er Guds.“
22  Da de hørte [dette], blev de forundrede, og de forlod ham og gik deres vej.
23  Nogle saddukæere — det er dem som siger at der ikke er nogen opstandelse — kom samme dag hen til ham og spurgte ham:
24  „Lærer, Moses har sagt: ’Hvis en mand dør uden at have børn, skal hans broder tage hans hustru til ægte og oprejse afkom til sin broder.’
25  Nu var der syv brødre hos os; og den første giftede sig og døde, og da han ikke havde afkom, efterlod han sin hustru til sin broder.
26  Sådan gik det også med den anden og den tredje, til sidst dem alle syv.
27  Til allersidst døde kvinden.
28  Hvem af de syv skal nu have hende til hustru i opstandelsen? De har jo alle haft hende.“
29  Som svar sagde Jesus til dem: „I tager fejl fordi I hverken kender Skrifterne eller Guds kraft;
30  for i opstandelsen gifter mænd sig ikke og kvinder bortgiftes ikke, men de er som engle i himmelen.
31  Med hensyn til de dødes opstandelse har I da ikke læst det der blev udtalt til jer af Gud, som sagde:
32  ’Jeg er Abrahams Gud og Isaks Gud og Jakobs Gud’? Han er ikke dødes men levendes Gud.“
33  Da folkeskarerne hørte [dette], blev de helt forbløffede over hans lære.
34  Efter at farisæerne havde hørt at han havde bragt saddukæerne til tavshed, samlede de sig i én gruppe.
35  Og en af dem, en lovkyndig, spurgte for at prøve ham:
36  „Lærer, hvilket er det største bud i loven?“
37  Han sagde til ham: „’Du skal elske Jehova din Gud af hele dit hjerte og af hele din sjæl og af hele dit sind.’
38  Dette er det største og første bud.
39  Det andet, der ligner det, er dette: ’Du skal elske din næste som dig selv.’
40  På disse to bud hænger hele Loven og Profeterne.“
41  Mens farisæerne nu var samlede spurgte Jesus dem:
42  „Hvad mener I om Messias? Hvis søn er han?“ De sagde til ham: „Davids.“
43  Han sagde til dem: „Hvordan kan det da være at David under inspiration kalder ham ’Herre’, idet han siger:
44  ’Jehova sagde til min Herre: „Sæt dig ved min højre hånd indtil jeg lægger dine fjender under dine fødder“’?
45  Når David kalder ham ’Herre’, hvordan er han så hans søn?“
46  Og ingen var i stand til at svare ham et ord, og fra den dag turde heller ingen mere stille ham spørgsmål.
Matthæus 23
23  Så talte Jesus til folkeskarerne og til sine disciple, og han sagde:
2  „De skriftlærde og farisæerne har taget sæde på Moses’ stol.
3  Alt det de siger jer, skal I derfor gøre og overholde, men I skal ikke gøre efter deres gerninger, for de siger det nok, men gør det ikke.
4  De binder tunge byrder sammen og lægger dem på folks skuldre, men selv vil de ikke røre dem med en finger.
5  Alle deres gerninger gør de for at blive bemærket af folk; for de [skriftsteds]kapsler som de går med som en beskyttelse, gør de brede, og frynserne [på deres klæder] gør de store.
6  De kan godt lide den fornemste plads ved aftensmåltiderne og de forreste siddepladser i synagogerne,
7  at der hilses på dem på torvene og at de bliver kaldt rabbi af folk.
8  Men I, I skal ikke lade jer kalde rabbi, for én er jeres lærer, og I er alle brødre.
9  Desuden skal I ikke kalde nogen på jorden jeres fader, for én er jeres Fader, den himmelske.
10  I skal heller ikke lade jer kalde ’førere’, for én er jeres Fører, Messias.
11  Men den største iblandt jer skal være jeres tjener.
12  Enhver som ophøjer sig selv vil blive ydmyget, og enhver som ydmyger sig selv vil blive ophøjet.
13  Ve jer, skriftlærde og farisæere, hyklere! for I lukker himlenes rige for folk; I går jo ikke selv ind, og I tillader heller ikke dem der er på vej ind, at gå ind.
14  ——
15  Ve jer, skriftlærde og farisæere, hyklere! for I rejser over havet og det tørre land for at gøre en enkelt til proselyt, og når han bliver det, gør I ham til et emne for Gehenna, dobbelt så slem som I selv.
16  Ve jer, blinde vejledere, som siger: ’Hvis nogen sværger ved templet, betyder det intet; men hvis nogen sværger ved guldet i templet, er han forpligtet.’
17  Tåber og blinde! Hvad er da størst, guldet eller templet som har gjort guldet helligt?
18  Og: ’Hvis nogen sværger ved alteret, betyder det intet; men hvis nogen sværger ved gaven der ligger på det, er han forpligtet.’
19  Blinde! Hvad er da størst, gaven eller alteret der gør gaven hellig?
20  Den der sværger ved alteret, sværger altså ved det og ved alt det der ligger på det;
21  og den der sværger ved templet, sværger ved det og ved ham der bor i det;
22  og den der sværger ved himmelen, sværger ved Guds trone og ved ham der sidder på den.
23  Ve jer, skriftlærde og farisæere, hyklere! for I giver tiende af jeres mynte og dild og kommen, men har undladt det der er vigtigere i loven, nemlig ret og barmhjertighed og trofasthed. Disse ting burde I udøve, og dog ikke undlade de andre.
24  Blinde vejledere, som sier myggen fra men sluger kamelen!
25  Ve jer, skriftlærde og farisæere, hyklere! for I renser det udvendige af bægeret og fadet, men indvendig er de fulde af rov og umådeholdenhed.
26  Blinde farisæer, rens først det indvendige af bægeret og fadet, at det udvendige af det også kan blive rent.
27  Ve jer, skriftlærde og farisæere, hyklere! for I er som hvidkalkede gravsteder, der jo udvendig ser pæne ud, men indvendig er fulde af de dødes ben og enhver form for urenhed.
28  Således ser I jo også udvendig retfærdige ud for mennesker, men indvendig er I fulde af hykleri og lovløshed.
29  Ve jer, skriftlærde og farisæere, hyklere! for I bygger profeternes gravsteder og udsmykker de retfærdiges mindegrave,
30  og I siger: ’Hvis vi havde levet i vore forfædres dage, ville vi ikke have været delagtige med dem i profeternes blod.’
31  I vidner altså imod jer selv, at I er sønner af dem der myrdede profeterne.
32  Godt, så gør da jeres forfædres mål fuldt.
33  Slanger, giftslangeyngel, hvordan skal I kunne flygte fra Gehennas dom?
34  Se! af den grund sender jeg profeter, vismænd og offentlige lærere til jer. Nogle af dem vil I dræbe og pælfæste, og nogle af dem vil I piske i jeres synagoger og forfølge fra by til by,
35  så at alt det retfærdige blod der er udgydt på jorden, skal komme over jer, fra den retfærdige Abels blod til blodet af Zakarias, Barakias’ søn, som I myrdede mellem helligdommen og alteret.
36  Jeg skal sige jer en sandhed: Alt dette vil komme over denne generation.
37  Jerusalem, Jerusalem, der dræber profeterne og stener dem der er sendt til hende — hvor ofte har jeg ikke villet samle dine børn, på samme måde som en høne samler sine kyllinger under vingerne! Men I ville ikke.
38  Se! Jeres hus overlades til jer selv.
39  For jeg siger jer: I skal afgjort ikke se mig fra nu af og indtil I siger: ’Velsignet er den der kommer i Jehovas navn!’“
Matthæus 24
24  Jesus gik nu ud og var på vej bort fra templet, da hans disciple kom hen til ham for at vise ham templets bygninger.
2  Det fik ham til at sige til dem: „Ser I ikke alt dette? Jeg skal sige jer sandheden: Her skal afgjort ikke lades sten på sten tilbage som ikke vil blive revet ned.“
3  Mens han sad på Oliebjerget kom disciplene hen til ham da de var for sig selv og sagde: „Sig os: Hvornår vil disse ting ske, og hvad vil være tegnet på din nærværelse og afslutningen på tingenes ordning?“
4  Og som svar sagde Jesus til dem: „Pas på at ingen vildleder jer;
5  mange vil nemlig komme på grundlag af mit navn og sige: ’Jeg er Messias,’ og de vil vildlede mange.
6  I vil komme til at høre om krige og rygter om krige; se til at I ikke bliver opskræmte. For dette må nødvendigvis ske, men enden er der ikke endnu.
7  For nation skal rejse sig mod nation og rige mod rige, og der skal være tilfælde af hungersnød og jordskælv det ene sted efter det andet.
8  Alt dette er en begyndelse til veer.
9  Da vil man overgive jer til trængsel og dræbe jer, og I vil blive genstand for alle nationernes had på grund af mit navn.
10  Da vil mange også blive bragt til snublen og fald, og de vil forråde hinanden og hade hinanden.
11  Og mange falske profeter skal fremstå og vildlede mange;
12  og på grund af den tiltagende lovløshed vil kærligheden blive kold hos de fleste.
13  Men det er den der har holdt ud til enden der bliver frelst.
14  Og denne gode nyhed om riget vil blive forkyndt på hele den beboede jord til et vidnesbyrd for alle nationerne; og så vil enden komme.
15  Derfor, når I får øje på afskyeligheden der forårsager ødelæggelse og som er omtalt ved profeten Daniel, idet den står på et helligt sted, (lad læseren bruge dømmekraft,)
16  så lad dem der er i Judæa flygte til bjergene.
17  Lad ikke den der er på taget stige ned for at hente hvad der er i hans hus,
18  og lad ikke den der er på marken vende hjem for at hente sin yderklædning.
19  Ve de gravide kvinder og dem der har et barn at give bryst i de dage!
20  Bliv ved med at bede om at jeres flugt ikke skal finde sted om vinteren eller på en sabbat;
21  for der vil da være så stor en trængsel som der ikke har været fra verdens begyndelse til nu, og som heller ikke vil indtræffe igen.
22  Ja, blev de dage ikke afkortet, ville intet kød blive frelst; men på grund af de udvalgte vil de dage blive afkortet.
23  Hvis nogen da siger til jer: ’Se! Her er Messias,’ eller: ’Dér!’ så tro det ikke.
24  Falske messiasser og falske profeter vil nemlig fremstå og gøre store tegn og undere for at vildlede endog de udvalgte, om muligt.
25  Se! Jeg har forud advaret jer.
26  Hvis folk derfor siger til jer: ’Se! Han er i ørkenen,’ så gå ikke derud; ’Se! Han er i de inderste rum,’ så tro det ikke.
27  For ligesom lynet udgår fra øst og lyser over til vest, således vil Menneskesønnens nærværelse være.
28  Hvor ådselet er, dér vil ørnene samles.
29  Straks efter de dages trængsel skal solen formørkes, og månen skal ikke give sit lys, og stjernerne vil falde ned fra himmelen, og himlenes kræfter skal rystes.
30  Og derpå vil Menneskesønnens tegn vise sig i himmelen, og da skal alle jordens stammer slå sig selv af sorg, og de skal se Menneskesønnen komme på himmelens skyer med magt og megen herlighed.
31  Og han vil sende sine engle ud med kraftig trompetlyd, og de skal samle hans udvalgte fra de fire vinde, fra den ene ende af himlene til den anden ende.
32  Men lær følgende af billedet med figentræet: Så snart dets unge gren bliver blød og skyder blade, ved I at sommeren er nær.
33  Således ved I også, når I ser alt dette, at han er nær for døren.
34  Jeg skal sige jer en sandhed: Denne generation skal afgjort ikke forsvinde før alt dette sker.
35  Himmelen og jorden skal forsvinde, men mine ord skal afgjort ikke forsvinde.
36  Men om den dag og time ved ingen noget, hverken himlenes engle eller Sønnen, kun Faderen alene.
37  For ligesom Noas dage var, sådan vil Menneskesønnens nærværelse være.
38  For som de var i de dage før vandfloden: de spiste og drak, mænd giftede sig og kvinder bortgiftedes, indtil den dag Noa gik ind i arken,
39  og de gav ikke agt før vandfloden kom og rev dem alle bort, sådan vil Menneskesønnens nærværelse være.
40  Da vil to mænd være på marken: den ene tages med og den anden lades tilbage;
41  to kvinder vil være i færd med at male på håndkværnen: den ene tages med og den anden lades tilbage.
42  Hold jer derfor vågne, for I ved ikke på hvilken dag jeres Herre kommer.
43  Men det skal I være klar over, at hvis husets herre havde vidst i hvilken vagt tyven kom, ville han have holdt sig vågen og ikke tilladt at der blev brudt ind i hans hus.
44  Af den grund må også I vise jer parate, for Menneskesønnen kommer i en time I ikke forestiller jer.
45  Hvem er egentlig den trofaste og kloge træl som hans herre har sat over sine tjenestefolk til at give dem deres mad i rette tid?
46  Lykkelig er den træl hvis hans herre, når han kommer, finder ham i færd med at gøre således!
47  Jeg skal sige jer sandheden: Han vil sætte ham over alt hvad han ejer.
48  Men hvis den onde træl dér i sit hjerte siger: ’Min herre er længe om at komme,’
49  og begynder at slå sine medtrælle og at spise og drikke med de uforbederlige drankere,
50  så vil den træls herre komme på en dag han ikke venter det, og i en time han ikke kender,
51  og han vil straffe ham med største strenghed og give ham hans lod hos hyklerne. Dér vil [han] græde og skære tænder.
Matthæus 25
25  Da vil himlenes rige være som ti jomfruer der tog deres lamper og gik ud for at møde brudgommen.
2  Fem af dem var tåbelige, og fem var kloge.
3  De tåbelige tog nemlig deres lamper men tog ikke olie med sig,
4  hvorimod de kloge, sammen med deres lamper, tog olie i deres beholdere.
5  Da brudgommen var længe om at komme, døsede de alle hen og faldt i søvn.
6  Men midt om natten lød der et råb: ’Her er brudgommen! Gå ud for at møde ham.’
7  Så stod alle jomfruerne op og bragte deres lamper i orden.
8  De tåbelige sagde til de kloge: ’Giv os noget af jeres olie, for vores lamper er ved at gå ud.’
9  De kloge svarede med ordene: ’Måske er der ikke nok til både os og jer. Gå hellere hen til dem der sælger den og køb jer noget.’
10  Mens de gik hen for at købe, ankom brudgommen, og de jomfruer der var parate gik med ham ind til bryllupsfesten, og døren blev lukket.
11  Bagefter kom de andre jomfruer også, og de sagde: ’Herre, herre, luk op for os!’
12  Som svar sagde han: ’Jeg siger jer som sandt er: Jeg kender jer ikke.’
13  Hold jer derfor vågne, for I kender hverken dagen eller timen.
14  Det er nemlig ligesom da en mand som skulle til at rejse udenlands, kaldte sine trælle til sig og overgav dem hvad han ejede.
15  En gav han fem talenter, en anden to, en anden igen én, hver efter hans evne, og så rejste han udenlands.
16  Den der havde fået de fem talenter gik straks hen og gjorde forretninger med dem og tjente fem til.
17  På samme måde tjente den der havde fået de to, to til.
18  Men den der kun havde fået én, gik hen og gravede et hul i jorden og skjulte sin herres sølvpenge.
19  Lang tid efter kom disse trælles herre og gjorde regnskabet op med dem.
20  Så trådte den der havde fået de fem talenter frem og afleverede yderligere fem talenter idet han sagde: ’Herre, du overgav mig fem talenter; se, jeg har tjent fem talenter til.’
21  Hans herre sagde til ham: ’Udmærket, gode og trofaste træl! Du har været trofast over lidt. Jeg vil sætte dig over meget. Gå ind til din herres glæde.’
22  Derefter trådte den der havde fået de to talenter frem og sagde: ’Herre, du overgav mig to talenter; se, jeg har tjent to talenter til.’
23  Hans herre sagde til ham: ’Udmærket, gode og trofaste træl! Du har været trofast over lidt. Jeg vil sætte dig over meget. Gå ind til din herres glæde.’
24  Til sidst trådte den der havde fået den ene talent frem og sagde: ’Herre, jeg vidste at du er en hård mand, der høster hvor du ikke har sået, og samler hvor du ikke har spredt.
25  Jeg blev derfor bange og gik hen og skjulte din talent i jorden. Her har du det der er dit.’
26  Som svar sagde hans herre til ham: ’Onde og dovne træl, du vidste altså at jeg høster hvor jeg ikke har sået, og samler hvor jeg ikke har spredt?
27  Så burde du have anbragt mine sølvpenge hos bankmændene, og når jeg kom ville jeg have fået det der er mit igen med renter.
28  Tag derfor talenten fra ham og giv den til ham der har de ti talenter.
29  Enhver der har, skal der nemlig gives mere, og han vil få overflod; men den der ikke har, fra ham skal endog det tages han har.
30  Og kast den uduelige træl ud i mørket udenfor. Dér vil [han] græde og skære tænder.’
31  Når Menneskesønnen kommer i sin herlighed, og alle englene med ham, da vil han sætte sig på sin herligheds trone.
32  Og alle nationerne skal samles foran ham, og han vil skille folk fra hinanden, ligesom en hyrde skiller fårene fra gederne.
33  Og han vil stille fårene ved sin højre side og gederne ved sin venstre.
34  Så vil kongen sige til dem ved sin højre side: ’Kom, min Faders velsignede, arv det rige som har været jer beredt fra verdens grundlæggelse.
35  For jeg blev sulten, og I gav mig noget at spise; jeg blev tørstig, og I gav mig noget at drikke. Jeg var fremmed, og I tog gæstfrit imod mig;
36  [jeg var] nøgen, og I gav mig tøj. Jeg blev syg, og I så til mig. Jeg var i fængsel, og I kom til mig.’
37  Da vil de retfærdige svare ham med ordene: ’Herre, hvornår så vi dig sulten og gav dig mad, eller tørstig og gav dig noget at drikke?
38  Hvornår så vi dig som fremmed og tog gæstfrit imod dig, eller nøgen, og gav dig tøj?
39  Hvornår så vi dig syg eller i fængsel og kom til dig?’
40  Og som svar vil kongen sige til dem: ’Jeg skal sige jer sandheden: I det omfang I har gjort det mod en af mine mindste brødre dér, har I gjort det mod mig.’
41  Så vil han derpå sige til dem ved sin venstre side: ’Gå bort fra mig, I forbandede, til den evige ild som er beredt Djævelen og hans engle.
42  For jeg blev sulten, og I gav mig intet at spise, og jeg blev tørstig, og I gav mig intet at drikke.
43  Jeg var fremmed, og I tog ikke gæstfrit imod mig; [jeg var] nøgen, og I gav mig ikke tøj; [jeg var] syg og i fængsel, og I så ikke til mig.’
44  Da vil de også svare med ordene: ’Herre, hvornår så vi dig sulten eller tørstig eller som fremmed eller nøgen eller syg eller i fængsel og sørgede ikke for dig?’
45  Så vil han svare dem med ordene: ’Jeg skal sige jer sandheden: I det omfang I ikke har gjort det mod en af de mindste dér, har I ikke gjort det mod mig.’
46  Og disse skal gå bort til evig afskærelse, men de retfærdige til evigt liv.“
Matthæus 26
26  Da nu Jesus havde sluttet hele denne tale, sagde han til sine disciple:
2  „I ved at om to dage er det påske, og så skal Menneskesønnen overgives til at pælfæstes.“
3  Da samledes de øverste præster og folkets ældste i gården hos ypperstepræsten, som hed Kajfas,
4  og de holdt råd om med list at pågribe Jesus og dræbe ham.
5  Men de blev ved med at sige: „Ikke i højtiden, for at der ikke skal blive optøjer blandt folket.“
6  Mens Jesus befandt sig i Betania i Simon den Spedalskes hus,
7  kom en kvinde hen til ham med en alabastkrukke med kostbar, vellugtende olie, og hun gav sig til at gyde den ud over hans hoved mens han lå til bords.
8  Ved synet af dette harmedes disciplene og sagde: „Hvorfor denne ødslen?
9  Dette kunne jo have været solgt for en hel del og givet til fattige folk.“
10  Jesus bemærkede det og sagde til dem: „Hvorfor prøver I at volde kvinden besvær? Det er jo en smuk gerning hun har gjort mod mig.
11  De fattige har I jo altid hos jer, men mig har I ikke altid.
12  For da hun hældte denne vellugtende olie over mit legeme, gjorde hun det som en forberedelse til min begravelse.
13  Jeg skal sige jer en sandhed: Overalt hvor denne gode nyhed forkyndes i hele verden, skal det som denne kvinde har gjort også fortælles, til minde om hende.“
14  Da gik en af de tolv, han der hed Judas Iskariot, til de øverste præster
15  og sagde: „Hvad vil I give mig for at forråde ham til jer?“ De traf aftale med ham om tredive sølvstykker.
16  Fra da af søgte han så stadig en gunstig lejlighed til at forråde ham.
17  På den første af de usyrede brøds dage kom disciplene hen til Jesus og sagde: „Hvor ønsker du at vi skal træffe forberedelser til at du kan spise påske[måltidet]?“
18  Han sagde: „Gå ind i byen til den og den mand og sig til ham: Læreren siger: ’Min fastsatte tid er nær; jeg vil holde påsken med mine disciple i dit hjem.’“
19  Og disciplene gjorde som Jesus havde pålagt dem, og de traf forberedelser til påsken.
20  Da det nu var blevet aften, lå han til bords med de tolv disciple.
21  Mens de spiste sagde han: „Jeg skal sige jer en sandhed: En af jer vil forråde mig.“
22  Og de blev meget bedrøvede og begyndte hver og én at sige til ham: „Herre, det er ikke mig, vel?“
23  Som svar sagde han: „Det er den der sammen med mig dypper sin hånd i skålen, der vil forråde mig.
24  Menneskesønnen går ganske rigtig bort, sådan som der står skrevet om ham, men ve det menneske ved hvem Menneskesønnen bliver forrådt! Det ville have været bedre for det menneske om det ikke var blevet født.“
25  Judas, som stod i begreb med at forråde ham, sagde som svar: „Det er ikke mig, vel, Rabbi?“ Han sagde til ham: „Du har selv sagt [det].“
26  Som de nu fortsatte med at spise tog Jesus et brød, og efter at have udtalt en velsignelse brækkede han det i stykker, og idet han gav det til disciplene sagde han: „Tag, spis. Dette betyder mit legeme.“
27  Så tog han et bæger, og efter at have sagt tak gav han det til dem, idet han sagde: „Drik alle af det,
28  for dette betyder mit blod, ’pagtens blod’, der skal udgydes for mange til synders tilgivelse.
29  Men jeg siger jer: Jeg skal afgjort ikke mere drikke af denne frugt af vintræet før den dag da jeg drikker den med jer ny i min Faders rige.“
30  Til sidst, efter at have sunget lovsange, gik de ud til Oliebjerget.
31  Så sagde Jesus til dem: „I denne nat vil I alle blive bragt til snublen og fald i anledning af mig, for der står skrevet: ’Jeg vil slå hyrden, og hjordens får skal spredes.’
32  Men efter at jeg er blevet oprejst vil jeg gå forud for jer til Galilæa.“
33  Men Peter sagde som svar til ham: „Selv om alle de andre bringes til snublen og fald i anledning af dig, vil jeg aldrig blive bragt til snublen og fald!“
34  Jesus sagde til ham: „Jeg skal sige dig sandheden: I denne nat, før hanen galer, vil du tre gange nægte at kendes ved mig.“
35  Peter sagde til ham: „Om jeg så skulle blive nødt til at dø sammen med dig, vil jeg bestemt ikke nægte at kendes ved dig.“ Sådan sagde også alle de andre disciple.
36  Da kom Jesus med dem til det sted der kaldes Getsemane, og han sagde til disciplene: „Sæt jer her mens jeg går derhen og beder.“
37  Han tog Peter og de to sønner af Zebedæus med, og han begyndte at blive bedrøvet og at ængstes.
38  Så sagde han til dem: „Min sjæl er dybt bedrøvet, ja til døden. Bliv her og hold jer vågne sammen med mig.“
39  Og han gik lidt videre, faldt på sit ansigt, bad og sagde: „Min Fader, hvis det er muligt, så lad dette bæger gå mig forbi. Dog, ikke som jeg vil, men som du vil.“
40  Og han kom hen til disciplene og fandt dem sovende, og han sagde til Peter: „Magtede I ikke så meget som at holde jer vågne én time sammen med mig?
41  Hold jer til stadighed vågne og bed fortsat, så I ikke kommer ind i fristelse. Ånden er naturligvis ivrig, men kødet er svagt.“
42  Igen, for anden gang, gik han væk og bad, idet han sagde: „Min Fader, hvis det ikke er muligt at dette kan gå forbi uden at jeg drikker det, så lad din vilje ske.“
43  Og han kom igen og fandt dem sovende, for deres øjne var tunge.
44  Han forlod dem så og gik igen hen og bad, for tredje gang, idet han endnu en gang sagde de samme ord.
45  Så kom han hen til disciplene og sagde til dem: „På en tid som denne sover I og hviler jer! Se! Timen er kommet nær da Menneskesønnen skal forrådes i synderes hænder.
46  Stå op, lad os gå. Se! Den der forråder mig er kommet nær.“
47  Og endnu mens han talte, se! da kom Judas, en af de tolv, og sammen med ham en stor skare med sværd og køller, fra de øverste præster og folkets ældste.
48  Den der forrådte ham havde givet dem et tegn og sagt: „Den jeg kysser, ham er det; anhold ham.“
49  Og han gik lige hen til Jesus og sagde: „Vær hilset, Rabbi!“ og kyssede ham ømt.
50  Men Jesus sagde til ham: „Ven, i hvilken hensigt er du her?“ Så trådte de frem og lagde hånd på Jesus og anholdt ham.
51  Men se! en af dem der var med Jesus rakte hånden ud og trak sit sværd, og idet han slog efter ypperstepræstens træl huggede han øret af ham.
52  Da sagde Jesus til ham: „Anbring igen dit sværd på dets plads, for alle der griber til sværd vil omkomme ved sværd.
53  Eller mener du at jeg ikke kan bede min Fader om hjælp, så han i dette øjeblik sender mig mere end tolv legioner engle?
54  Men hvordan ville Skrifterne så blive opfyldt, [som siger] at det nødvendigvis må ske på denne måde?“
55  I den time sagde Jesus til de mange mennesker: „Er I kommet ud med sværd og køller som mod en røver for at arrestere mig? Dag efter dag plejede jeg at sidde i templet og undervise, og dog anholdt I mig ikke.
56  Men alt dette er sket for at profeternes skrifter kan blive opfyldt.“ Da forlod alle disciplene ham og flygtede.
57  De der havde anholdt Jesus førte ham af sted til Kajfas, ypperstepræsten, hvor de skriftlærde og de ældste var samlede.
58  Men Peter blev ved med at følge efter ham i god afstand, helt til ypperstepræstens gård, og efter at være gået indenfor sad han nu sammen med husets tjenere for at se hvad det ville ende med.
59  I mellemtiden søgte de øverste præster og hele Sanhedrinet at finde et falsk vidnesbyrd imod Jesus, så de kunne bringe død over ham,
60  men de fandt intet, skønt mange falske vidner trådte frem. Omsider trådte to frem
61  og sagde: „Denne mand har sagt: ’Jeg er i stand til at rive Guds tempel ned og bygge det op på tre dage.’“
62  Da rejste ypperstepræsten sig og sagde til ham: „Har du intet svar? Hvad er det de vidner imod dig?“
63  Men Jesus tav. Så sagde ypperstepræsten til ham: „Jeg tager dig i ed ved den levende Gud, at du skal sige os om du er Messias, Guds søn!“
64  Jesus sagde til ham: „Du har selv sagt [det]. Dog siger jeg jer: Fra nu af skal I se Menneskesønnen sidde ved kraftens højre hånd og komme på himmelens skyer.“
65  Da sønderrev ypperstepræsten sine yderklæder og sagde: „Han har spottet [Gud]! Hvad brug har vi mere for vidner? Se! Nu har I hørt [guds]bespottelsen.
66  Hvad mener I?“ De sagde som svar: „Han er skyldig til døden.“
67  Så spyttede de ham i ansigtet og slog ham med knytnæver. Andre gav ham lussinger,
68  og de sagde: „Profetér for os, Kristus. Hvem var det der slog dig?“
69  Men Peter sad udenfor i gården; og en tjenestepige kom hen til ham og sagde: „Du var også sammen med Jesus Galilæeren!“
70  Men han benægtede det over for dem alle og sagde: „Jeg ved ikke hvad du snakker om.“
71  Efter at han var gået ud i portbygningen lagde en anden pige mærke til ham og sagde til dem der var der: „Den mand dér var sammen med Jesus Nazaræeren.“
72  Og igen benægtede han det, med en ed: „Jeg kender ikke det menneske!“
73  Lidt efter kom de der stod rundt om, hen til Peter og sagde: „Vist er du også en af dem, din dialekt røber dig jo.“
74  Så begyndte han at bande og sværge: „Jeg kender ikke det menneske!“ Og straks galede hanen.
75  Og Peter huskede hvad Jesus havde sagt: „Før hanen galer, vil du tre gange nægte at kendes ved mig.“ Og han gik udenfor og græd bitterligt.
Matthæus 27
27  Da det var blevet morgen lagde alle de øverste præster og folkets ældste råd op mod Jesus for at bringe død over ham.
2  Og efter at de havde bundet ham, førte de ham af sted og overgav ham til landshøvdingen Pilatus.
3  Da Judas, som havde forrådt ham, så at han var blevet dømt skyldig, fortrød han og leverede de tredive sølvstykker tilbage til de øverste præster og de ældste
4  idet han sagde: „Jeg syndede da jeg forrådte retfærdigt blod.“ De sagde: „Hvad kommer det os ved? Det bliver din sag!“
5  Så kastede han sølvstykkerne ind i templet og fjernede sig og gik hen og hængte sig.
6  Men de øverste præster tog sølvstykkerne og sagde: „Det er ikke tilladt at lægge dem i tempelkassen, da det er betaling for blod.“
7  Efter at have holdt råd købte de pottemagermarken for dem til begravelsesplads for de fremmede.
8  Derfor er den mark blevet kaldt „Blodmarken“ indtil den dag i dag.
9  Da blev dét opfyldt som var udtalt gennem profeten Jeremias, der sagde: „Og de tog de tredive sølvstykker, prisen for den der var blevet sat en pris på, ham som nogle af Israels sønner havde sat en pris på,
10  og de gav dem for pottemagermarken, i overensstemmelse med det Jehova havde befalet mig.“
11  Jesus stod nu foran landshøvdingen; og landshøvdingen stillede ham spørgsmålet: „Er du jødernes konge?“ Jesus svarede: „Du siger [det] selv.“
12  Men da han blev anklaget af de øverste præster og de ældste, gav han intet svar.
13  Så sagde Pilatus til ham: „Hører du ikke hvor mange ting de fremfører som vidnesbyrd imod dig?“
14  Men han svarede ham ikke, nej, ikke et ord, så landshøvdingen undrede sig meget.
15  Nu plejede landshøvdingen ved hver højtid at give folkemængden en fange fri, den de ønskede.
16  Netop på den tid havde man en berygtet fange som hed Barabbas.
17  Da de var samlet sagde Pilatus derfor til dem: „Hvem vil I have at jeg skal frigive jer, Barabbas eller Jesus, ham der kaldes Kristus?“
18  Han var nemlig klar over at det var af misundelse de havde udleveret ham.
19  Dertil kom at mens han sad på dommersædet sendte hans hustru bud ud til ham og sagde: „Hav intet med denne retfærdige mand at gøre, for jeg har lidt meget i dag i en drøm på grund af ham.“
20  Men de øverste præster og de ældste overtalte folkeskarerne til at bede om Barabbas og at få Jesus ryddet af vejen.
21  Og nu reagerede landshøvdingen ved at sige til dem: „Hvem af de to vil I have at jeg skal frigive jer?“ De sagde: „Barabbas.“
22  Pilatus sagde til dem: „Hvad skal jeg så gøre med Jesus, ham der kaldes Kristus?“ De sagde alle: „Lad ham blive pælfæstet!“
23  Han sagde: „Jamen hvad ondt har han da begået?“ Men de råbte blot endnu højere: „Lad ham blive pælfæstet!“
24  Da Pilatus så at intet hjalp, men at der snarere var ved at blive optøjer, tog han vand og vaskede sine hænder i folkemængdens påsyn idet han sagde: „Jeg er uskyldig i dennes blod. Det bliver jeres sag.“
25  Dertil sagde hele folket som svar: „Hans blod komme over os og over vore børn.“
26  Så gav han dem Barabbas fri, men han lod Jesus piske og overgav ham til at blive pælfæstet.
27  Så tog landshøvdingens soldater Jesus ind i paladset og samlede hele hærafdelingen om ham.
28  Og efter at have klædt ham af lagde de en skarlagenrød kappe omkring ham,
29  og de flettede en krone af tornegrene og anbragte den på hans hoved og [gav ham] en rørkæp i hans højre hånd. Og de knælede foran ham og gjorde nar af ham idet de sagde: „Vær hilset, jødernes konge!“
30  Og de spyttede på ham og tog rørkæppen og begyndte at slå ham i hovedet.
31  Til sidst, da de havde gjort nar af ham, tog de kappen af ham og gav ham hans egne yderklæder på og førte ham af sted til pælfæstelsen.
32  Mens de var på vej derud traf de en mand fra Kyrene ved navn Simon. Denne mand pålagde de som tvungen tjeneste at bære hans marterpæl.
33  Og da de kom til et sted som kaldes Golgata, det vil sige Hovedskalsted,
34  gav de ham vin blandet med galde at drikke; men efter at have smagt det ville han ikke drikke det.
35  Da de havde pælfæstet ham, delte de hans yderklæder ved at kaste lod,
36  og de sad dér og holdt vagt over ham.
37  Desuden anbragte de over hans hoved beskyldningen mod ham, skrevet [således]: „Dette er Jesus, jødernes konge.“
38  Så blev to røvere pælfæstet sammen med ham, én ved hans højre side og én ved hans venstre side.
39  Og de forbipasserende begyndte at spotte ham, idet de rystede på hovedet
40  og sagde: „Du som ville rive templet ned og bygge det op på tre dage, frels dig selv! Hvis du er søn af Gud, så stig ned fra marterpælen!“
41  På lignende måde begyndte også de øverste præster sammen med de skriftlærde og de ældste at gøre nar og sige:
42  „Andre har han frelst; sig selv kan han ikke frelse! Han er Israels konge; lad ham nu stige ned fra marterpælen, og vi vil tro på ham.
43  Han har sat sin lid til Gud; lad Ham nu befri ham hvis Han vil have ham; han har jo sagt: ’Jeg er Guds søn.’“
44  På samme måde begyndte endog røverne der var pælfæstet sammen med ham at skælde ham ud.
45  Fra den sjette time blev der mørke over hele landet indtil den niende time.
46  Ved den niende time råbte Jesus med høj røst og sagde: „Eli, Eli, lama sabachthani?“ det vil sige: „Min Gud, min Gud, hvorfor har du forladt mig?“
47  Nogle af dem der stod der, sagde da de hørte dette: „Denne mand kalder på Elias.“
48  Og straks løb en af dem hen og tog en svamp og fyldte den med sur vin og satte den på en rørkæp og lod ham drikke.
49  Men de andre sagde: „Lad [ham] være! Lad os se om Elias kommer for at redde ham.“ [[En anden tog et spyd og stak ham i siden, og der kom blod og vand ud.]]
50  Jesus råbte igen med høj røst, og opgav ånden.
51  Og se! forhænget i helligdommen blev flænget i to dele, fra øverst til nederst, og jorden skælvede og klipperne revnede.
52  Og mindegravene åbnedes og mange af de hensovede helliges legemer blev oprejst,
53  (og folk der kom ud fra mindegravene efter at han var blevet oprejst, gik ind i den hellige by,) og de blev synlige for mange mennesker.
54  Men da centurionen og de der sammen med ham holdt vagt over Jesus, så jordskælvet og de ting der skete, blev de meget bange og sagde: „Dette var virkelig Guds søn.“
55  Der var også mange kvinder dér, som så til på afstand; de havde ledsaget Jesus fra Galilæa for at sørge for ham;
56  blandt dem var Maria Magdalene, og Maria, moderen til Jakob og Joses, og desuden moderen til Zebedæus’ sønner.
57  Da det nu var sent på eftermiddagen kom en rig mand fra Arimatæa ved navn Josef, som også selv var blevet discipel af Jesus.
58  Denne mand gik til Pilatus og bad om at få Jesu legeme. Så befalede Pilatus at det skulle udleveres.
59  Og Josef tog legemet, svøbte det ind i rent, fint linned
60  og lagde det i sin nye mindegrav, som han havde hugget ud i klippen. Og efter at have rullet en stor sten for indgangen til mindegraven gik han.
61  Men Maria Magdalene og den anden Maria blev der og sad foran gravstedet.
62  Den næste dag, som var efter beredelsesdagen, samledes de øverste præster og farisæerne hos Pilatus
63  og sagde: „Herre, vi er kommet i tanker om at denne bedrager, da han endnu levede, sagde: ’Om tre dage vil jeg blive oprejst.’
64  Befal derfor at gravstedet skal sikres indtil den tredje dag, for at hans disciple ikke skal komme og stjæle ham og sige til folket: ’Han er blevet oprejst fra de døde!’ og dette sidste bedrag blive værre end det første.“
65  Pilatus sagde til dem: „I har vagtmandskab. Gå hen og lad [stedet] sikre så godt som I kan.“
66  De gik så hen og sikrede gravstedet med vagtmandskabet efter at have forseglet stenen.
Matthæus 28
28  Efter sabbatten, da det var ved at blive lyst på den første dag i ugen, kom Maria Magdalene og den anden Maria for at se til gravstedet.
2  Og se! der havde været et stort jordskælv; for Jehovas engel var steget ned fra himmelen og var kommet hen og havde rullet stenen væk og sad nu på den.
3  Hans udseende var som lynild, og hans klædedragt så hvid som sne.
4  Ja, de der havde holdt vagt havde skælvet af frygt for ham og var blevet som døde.
5  Men engelen sagde som svar til kvinderne: „I skal ikke være bange, for jeg ved at I søger efter Jesus, som blev pælfæstet.
6  Han er ikke her, for han er blevet oprejst, som han har sagt. Kom, se stedet hvor han lå.
7  Og gå nu hurtigt hen og sig til hans disciple at han er blevet oprejst fra de døde, og se, han går forud for jer til Galilæa; dér vil I se ham. Se! jeg har underrettet jer.“
8  Hurtigt forlod de så mindegraven, med frygt og stor glæde, og løb for at give hans disciple besked.
9  Og se! Jesus mødte dem og sagde: „Vær hilset!“ De nærmede sig og greb ham om fødderne og bøjede sig ærbødigt for ham.
10  Så sagde Jesus til dem: „Vær ikke bange! Gå hen og giv mine brødre besked, så de kan tage af sted til Galilæa; og dér vil de se mig.“
11  Mens de var på vej, se, da gik nogle fra vagtmandskabet ind i byen og meddelte de øverste præster alt hvad der var sket.
12  Og efter at disse var kommet sammen med de ældste og havde holdt råd, gav de soldaterne et tilstrækkeligt antal sølvstykker
13  og sagde: „Sig: ’Hans disciple kom om natten og stjal ham mens vi sov.’
14  Og hvis dette kommer landshøvdingen for øre, skal vi besnakke [ham] og sørge for at I kan være uden bekymring.“
15  De tog så sølvstykkerne og gjorde som de var blevet instrueret; og lige til den dag i dag er denne udtalelse blevet spredt blandt jøderne.
16  De elleve disciple tog imidlertid af sted til Galilæa, til det bjerg som Jesus havde aftalt med dem,
17  og da de så ham, bøjede de sig ærbødigt for ham, men nogle tvivlede.
18  Og Jesus trådte frem, talte til dem og sagde: „Al myndighed i himmelen og på jorden er blevet givet mig.
19  Gå derfor ud og gør disciple af folk af alle nationerne, idet I døber dem i Faderens og Sønnens og den hellige ånds navn,
20  og idet I lærer dem at holde alt det jeg har befalet jer. Og se, jeg er med jer alle dage indtil afslutningen på tingenes ordning.“
markus 1
1  Begyndelsen til den gode nyhed om Jesus Kristus:
2  Som der står skrevet hos profeten Esajas: „(Se! foran dit ansigt udsender jeg mit sendebud, som vil berede din vej;)
3  hør! der er en som råber i ørkenen: ’I må berede Jehovas vej, gøre hans veje lige,’“
4  således fremstod døberen Johannes i ørkenen, og han forkyndte en dåb der [som symbol] betegner sindsændring til synders tilgivelse.
5  Så gik hele Judæas land og alle Jerusalems indbyggere ud til ham, og de blev døbt af ham i Jordanfloden, idet de åbent bekendte deres synder.
6  Og Johannes var klædt i kamelhår og havde et læderbælte om lænden, og han spiste græshopper og vild honning.
7  Og han forkyndte og sagde: „Efter mig kommer en som er stærkere end jeg; jeg er ikke god nok til at bøje mig ned og løse remmen på hans sandaler.
8  Jeg har døbt jer med vand, men han vil døbe jer med hellig ånd.“
9  Det var i de dage at Jesus kom fra Nazaret i Galilæa og blev døbt i Jordan af Johannes.
10  Og straks da han steg op af vandet så han himlene blive skilt ad og ånden som en due dale ned over ham;
11  og der lød en stemme fra himlene: „Du er min søn, den elskede; jeg har godkendt dig.“
12  Og straks drev ånden ham ud i ørkenen.
13  Han var så i ørkenen i fyrre dage og blev fristet af Satan, og han var hos de vilde dyr, men englene sørgede for ham.
14  Og efter at Johannes var arresteret gik Jesus til Galilæa, og han forkyndte Guds gode nyhed
15  og sagde: „Den fastsatte tid er udløbet, og Guds rige er kommet nær. I må ændre sind og I må tro på den gode nyhed.“
16  Da han kom gående langs Galilæas Sø, så han Simon og Simons broder Andreas optaget af at kaste [fiskenet] i søen; de var nemlig fiskere.
17  Og Jesus sagde til dem: „Kom, følg mig, og jeg vil gøre jer til menneskefiskere.“
18  Og straks forlod de nettene og fulgte ham.
19  Da han var gået lidt videre så han Zebedæus’ [søn] Jakob og hans broder Johannes, og de var i deres båd, optaget af at reparere deres net;
20  og uden tøven kaldte han på dem. Og så forlod de deres fader Zebedæus i båden med de lejede folk, og gik efter ham.
21  Og de gik ind til Kapernaum. Så snart det var blevet sabbat gik han ind i synagogen og begyndte at undervise.
22  Og de var helt forbløffede over hans måde at undervise på, for han underviste dem som en der havde myndighed, og ikke som de skriftlærde.
23  Og netop på det tidspunkt var der i deres synagoge en mand under en uren ånds magt, og han råbte højt
24  og sagde: „Hvad har vi med dig at gøre, Jesus Nazaræer? Er du kommet for at rydde os af vejen? Jeg ved godt hvem du er: Guds Hellige.“
25  Men Jesus talte strengt til den og sagde: „Ti stille, og kom ud af ham!“
26  Og efter at den urene ånd havde påført ham krampe og råbt med høj røst, kom den ud af ham.
27  Og alle blev så forbavsede at de begyndte at diskutere indbyrdes idet de sagde: „Hvad er dette? En ny lære! Myndigt giver han endog de urene ånder ordrer, og de adlyder ham.“
28  Og rygtet om ham spredtes straks overalt i hele det omliggende land i Galilæa.
29  Og de gik straks ud af synagogen og gik ind i Simons og Andreas’ hjem, sammen med Jakob og Johannes.
30  Nu lå Simons svigermoder syg med feber, og de fortalte ham med det samme om hende.
31  Og han gik hen til hende og rejste hende op idet han tog hende i hånden; og feberen forlod hende, og hun begyndte at sørge for dem.
32  Men efter at det var blevet aften, da solen var gået ned, begyndte folk at komme til ham med alle dem som var syge og dem som var dæmonbesatte;
33  og hele byen var samlet lige uden for døren.
34  Så kurerede han mange som var plaget af forskellige sygdomme, og han uddrev mange dæmoner, men han ville ikke lade dæmonerne tale, fordi de vidste at han var Kristus.
35  Og tidligt om morgenen, mens det stadig var mørkt, stod han op og gik udenfor og gik bort til et øde sted, og dér begyndte han at bede.
36  Men Simon og de der var sammen med ham ledte ivrigt efter ham
37  og fandt ham, og de sagde til ham: „Alle søger efter dig.“
38  Men han sagde til dem: „Lad os gå et andet sted hen, til småbyerne heromkring, så jeg også kan forkynde dér, for det er med det formål jeg er gået ud.“
39  Og han gik, og han forkyndte i deres synagoger i hele Galilæa og uddrev dæmonerne.
40  Og en spedalsk kom hen til ham og bønfaldt ham idet han knælede ned og sagde til ham: „Hvis blot du vil, kan du gøre mig ren.“
41  Da fik han inderligt ondt af ham, og han rakte sin hånd frem og rørte ved ham og sagde til ham: „Jeg vil. Bliv ren.“
42  Og straks forsvandt spedalskheden fra ham, og han blev ren.
43  Så gav han ham strenge påbud og sendte ham straks bort
44  idet han sagde til ham: „Se til at du ikke fortæller nogen noget, men gå hen og fremstil dig for præsten og bring de ofre for din renselse som Moses har fastsat, så det kan være et vidnesbyrd for dem.“
45  Men efter at manden var kommet ud begyndte han i stort omfang at bekendtgøre det og at udsprede beretningen, så at [Jesus] ikke længere åbenlyst kunne gå ind i en by, men han blev ude på øde steder. Dog blev de ved med at komme til ham alle vegne fra.
markus 2
2  Nogle dage efter gik han imidlertid igen ind til Kapernaum, og det rygtedes at han var hjemme.
2  Da samledes så mange at der ikke var plads mere, ikke engang ved døren, og han begyndte at tale ordet til dem.
3  Og man kom til ham med en lam som blev båret af fire mænd.
4  Men da de ikke kunne bringe ham helt hen til [Jesus] på grund af folkemængden, fjernede de taget [over det sted] hvor han var, og efter at have gravet ud til en åbning firede de båren ned som den lamme lå på.
5  Og da Jesus så deres tro sagde han til den lamme: „Mit barn, dine synder er tilgivet.“
6  Nu var der nogle af de skriftlærde dér, og de sad og spurgte i deres hjerter:
7  „Hvorfor taler dette menneske således? Han spotter [Gud]. Hvem kan tilgive synder undtagen én, Gud?“
8  Men Jesus, som med sin ånd straks tydeligt mærkede at de spurgte således ved sig selv, sagde til dem: „Hvorfor spørger I således i jeres hjerter?
9  Hvad er lettest? At sige til den lamme: ’Dine synder er tilgivet,’ eller at sige: ’Stå op, tag din båre og gå’?
10  Men for at I kan vide at Menneskesønnen har myndighed til på jorden at tilgive synder,“ — sagde han til den lamme:
11  „Jeg siger til dig: ’Stå op, tag din båre og gå til dit hjem.’“
12  Så stod han op og tog straks båren og gik ud for øjnene af dem alle sammen, så de alle simpelt hen var betagede, og de herliggjorde Gud og sagde: „Vi har aldrig set noget lignende.“
13  Han gik igen ud til søen; og hele folkemængden strømmede til ham, og han begyndte at undervise den.
14  Men idet han gik videre, fik han øje på Alfæus’ [søn] Levi som sad på skattekontoret, og han sagde til ham: „Følg mig.“ Og han rejste sig og fulgte ham.
15  Senere traf det sig at han lå til bords i hans hus, og mange skatteopkrævere og syndere lå til bords sammen med Jesus og hans disciple, for der var mange af dem og de begyndte at følge ham.
16  Men da de skriftlærde blandt farisæerne så at han spiste sammen med synderne og skatteopkræverne, sagde de til hans disciple: „Spiser han sammen med skatteopkræverne og synderne?“
17  Da Jesus hørte dette, sagde han til dem: „De raske trænger ikke til læge, men det gør de syge. Jeg er ikke kommet for at indbyde retfærdige, men syndere.“
18  Nu plejede Johannes’ disciple og farisæerne at faste. De kom så og sagde til ham: „Hvordan kan det være at Johannes’ disciple og farisæernes disciple faster, men dine disciple faster ikke?“
19  Og Jesus sagde til dem: „Brudgommens venner kan ikke faste så længe brudgommen er hos dem, vel? Så længe de har brudgommen hos sig kan de ikke faste.
20  Men der vil komme dage da brudgommen vil blive taget bort fra dem, og så vil de faste på den dag.
21  Ingen syr en lap af ukrympet stof på en gammel yderklædning; hvis man gør det, vil dens fulde styrke trække den fra, den nye fra den gamle, og flængen vil blive værre.
22  Og ingen kommer ny vin i gamle skindsække; hvis man gør det, vil vinen sprænge sækkene, og såvel vinen som skindsækkene går tabt. Nej, man kommer ny vin i nye skindsække.“
23  Nu skete der det at han en sabbat var på vej gennem kornmarkerne, og hans disciple begyndte at gå og plukke aks.
24  Så gav farisæerne sig til at sige til ham: „Se engang! Hvorfor gør de noget på sabbatten som ikke er tilladt?“
25  Men han sagde til dem: „Har I aldrig læst hvad David gjorde da han kom i nød og blev sulten, han og de mænd der var med ham?
26  Hvordan han i beretningen om den overordnede præst Abjatar gik ind i Guds hus og spiste fremlæggelsesbrødene, som det ikke er tilladt nogen at spise, undtagen præsterne, og han gav også noget til de mænd som var med ham?“
27  Og han fortsatte med at sige til dem: „Sabbatten er blevet til for menneskets skyld, og ikke mennesket for sabbattens skyld;
28  derfor er Menneskesønnen også sabbattens Herre.“
markus 3
3  Han gik igen ind i en synagoge, og dér var der en mand hvis ene hånd var vissen.
2  De holdt skarpt øje med ham for at se om han ville kurere manden på sabbatten, så de kunne få noget at anklage ham for.
3  Og han sagde til manden med den visne hånd: „Rejs dig [og kom herhen] i midten.“
4  Derpå sagde han til dem: „Er det tilladt at gøre en god gerning på sabbatten eller at gøre en ond gerning, at redde eller at dræbe en sjæl?“ Men de tav.
5  Og efter at have set rundt på dem med vrede, dybt bedrøvet over deres hjertes ufølsomhed, sagde han til manden: „Ræk din hånd frem.“ Og han rakte den frem, og hans hånd blev rask igen.
6  Så gik farisæerne ud og begyndte straks sammen med tilhængerne af Herodes’ parti at lægge råd op imod ham for at få ham ryddet af vejen.
7  Men Jesus trak sig med sine disciple tilbage til søen; og en stor mængde fra Galilæa og fra Judæa fulgte med.
8  Endog fra Jerusalem og fra Idumæa og den anden side af Jordan og [egnen] omkring Tyrus og Zidon kom en stor mængde til ham efter at have hørt om alt det han gjorde.
9  Og han sagde til sine disciple at de hele tiden skulle holde en lille båd i beredskab til ham på grund af folkemængden, så den ikke skulle trænge ham.
10  Han kurerede nemlig mange, med det resultat at alle som havde alvorlige lidelser kastede sig over ham for at røre ved ham.
11  Endog de urene ånder kastede sig ned for ham når de så ham, og de råbte og sagde: „Du er Guds søn.“
12  Men igen og igen pålagde han dem strengt ikke at gøre ham kendt.
13  Og han gik op på et bjerg og kaldte dem til sig han ønskede, og de kom hen til ham.
14  Og han dannede [en gruppe på] tolv, som han også kaldte „apostle“, for at de kunne være hos ham og for at han kunne sende dem ud at forkynde,
15  med myndighed til at uddrive dæmonerne.
16  Og de tolv [i gruppen] han dannede, var Simon, som han gav tilnavnet Peter,
17  og Jakob, Zebedæus’ [søn], og Johannes, Jakobs broder (dem gav han tilnavnet Boanerges, som betyder Tordensønner),
18  og Andreas og Filip og Bartolomæus og Mattæus og Thomas og Jakob, Alfæus’ [søn], og Taddæus og Simon Kananæeren
19  og Judas Iskariot, som senere forrådte ham. Og han gik ind i et hus.
20  Igen samledes folkemængden, så de ikke engang var i stand til at spise et måltid.
21  Og da hans slægtninge hørte det, gik de ud for at få fat i ham, for de sagde: „Han er gået fra forstanden.“
22  Og de skriftlærde der kom ned fra Jerusalem sagde: „Han har Beelzebub [i sig], og han uddriver dæmonerne ved hjælp af dæmonernes hersker.“
23  Efter at have kaldt dem til sig begyndte han så at sige til dem i billeder: „Hvordan kan Satan uddrive Satan?
24  Hvis et rige kommer i splid med sig selv, kan det rige jo ikke bestå;
25  og hvis et hus kommer i splid med sig selv, kan det hus ikke bestå.
26  Og hvis Satan sætter sig op mod sig selv og kommer i splid med sig selv, kan han ikke bestå men når sit endeligt.
27  På den anden side kan ingen som er trængt ind i en stærk mands hus, røve hans ejendele, medmindre han først binder den stærke mand, og så plyndrer han hans hus.
28  Jeg skal sige jer en sandhed: Alt vil blive tilgivet menneskenes sønner, uanset hvilke synder og bespottelser de [guds]bespotteligt gør sig skyldige i.
29  Men den der taler bespotteligt imod den hellige ånd, får aldrig i evighed tilgivelse, men er skyldig i en evig synd.“
30  Det var fordi de sagde: „Han har en uren ånd.“
31  Nu kom hans moder og hans brødre, og mens de stod udenfor sendte de bud ind til ham for at kalde på ham.
32  Imidlertid sad der mange mennesker rundt om ham, og de sagde til ham: „Se! Din moder og dine brødre udenfor søger dig.“
33  Men som svar sagde han til dem: „Hvem er min moder og mine brødre?“
34  Og efter at have set rundt på dem der sad omkring ham, sagde han: „Se, min moder og mine brødre!
35  Enhver der gør Guds vilje, dét er min broder og søster og moder.“
markus 4
4  Og han begyndte igen at undervise ved søen. Og en meget stor folkemængde samledes om ham, så han gik om bord i en båd og sad ude på søen, og hele folkemængden ved søen var inde på land.
2  Han begyndte så at lære dem mange ting ved hjælp af billedtale, og i sin undervisning sagde han til dem:
3  „Hør godt efter. Se! Sædemanden gik ud for at så.
4  Og som han såede, faldt noget langs vejen, og fuglene kom og åd det op.
5  Og noget faldt på stedet med klippegrund, hvor det naturligvis ikke havde megen jord, og det skød straks op fordi det ikke havde dyb jord.
6  Men da solen stod op blev det svedet, og fordi det ikke havde rod visnede det.
7  Og noget andet faldt blandt de tornede planter, og de tornede planter kom op og kvalte det, og det gav ingen frugt.
8  Men andre [sædekorn] faldt i den gode jord, og de kom op og voksede og begyndte at give frugt, og de bar tredive, tres og hundrede fold.“
9  Så tilføjede han: „Lad den der har ører at høre med, høre efter.“
10  Da han så blev alene, begyndte de der var omkring ham sammen med de tolv at spørge ham ud angående billedtalen.
11  Og han gav sig til at sige til dem: „Jer er Guds riges hellige hemmelighed blevet givet, men for dem udenfor fremstilles alt i billeder,
12  for at de, skønt de ser og ser, dog ikke skal indse, og skønt de hører og hører, dog ikke skal få fat i meningen, og heller ikke nogen sinde skal vende om og få tilgivelse.“
13  Endvidere sagde han til dem: „I fatter ikke dette billede, så hvordan vil I forstå alle de andre billeder?
14  Dét sædemanden sår er ordet.
15  Disse her er da dem langs vejen hvor ordet bliver sået; men så snart de har hørt [det], kommer Satan og fjerner ordet som er blevet sået i dem.
16  På samme måde er disse her dem der er sået på stederne med klippegrund: så snart de har hørt ordet, tager de imod det med glæde.
17  De har dog ikke rod i sig, men de fortsætter for en tid; når der så opstår trængsel eller forfølgelse på grund af ordet, bringes de straks til snublen og fald.
18  Der er andre igen som er sået blandt de tornede planter; det er dem der har hørt ordet,
19  men de bekymringer der hører denne tingenes ordning til, og rigdommens bedragende magt samt begæret efter alle andre ting trænger ind og kvæler ordet, og det bliver uden frugt.
20  Endelig er de der blev sået i den gode jord dem der hører ordet og tager velvilligt imod det og bærer frugt, tredive, tres og hundrede fold.“
21  Og han fortsatte med at sige til dem: „Man kommer ikke med en lampe for at sætte den under målekarret eller under sengen, vel? Nej, man kommer med den for at sætte den på standeren, ikke sandt?
22  Der er nemlig intet skjult uden at hensigten er at det skal gøres kendt; intet er omhyggeligt gemt uden at hensigten er at det skal komme frem i lyset.
23  Enhver som har ører at høre med, lad ham høre efter.“
24  Han sagde yderligere til dem: „Vær opmærksomme på hvad I hører. Med det mål som I udmåler med, vil I få udmålt, ja, I vil få noget i tilgift.
25  For den der har, ham skal der gives mere; men den der ikke har, fra ham skal endog det tages han har.“
26  Så fortsatte han med at sige: „Således er det med Guds rige som når et menneske kaster såsæden ud over jorden,
27  og han sover om natten og står op når det bliver dag, og sæden spirer og bliver høj, men han ved ikke hvordan.
28  Af sig selv bærer jorden lidt efter lidt frugt, først strå, så aks, til sidst fuld kerne i akset.
29  Men så snart frugten tillader det, går han i gang med seglen, for så er det høsttid.“
30  Og han fortsatte med at sige: „Hvad skal vi sammenligne Guds rige med, eller under hvilket billede skal vi fremstille det?
31  Som et sennepsfrø, der, når det sås i jorden, er det mindste af alle frø på jorden —
32  men når det er sået kommer det op og bliver større end alle andre urter og får store grene, så at himmelens fugle kan tage bolig i dets skygge.“
33  Ved hjælp af mange sådanne billeder talte han ordet til dem, så vidt som de nu var i stand til at høre efter.
34  Ja, han talte ikke til dem uden [at bruge] et billede, men han forklarede sine disciple alt, når de var for sig selv.
35  Samme dag, da det var blevet aften, sagde han til dem: „Lad os tage over til den anden side.“
36  Efter at have ladet folkemængden gå tog de ham så med i båden, ganske som han var, og der var andre både med ham.
37  Så blev det pludselig et voldsomt stormvejr, og bølgerne blev ved med at slå ind over båden, så båden var lige ved at blive fyldt.
38  Men han lå i agterstavnen og sov på en pude. Så vækkede de ham og sagde til ham: „Lærer, tager du dig ikke af at vi er ved at gå under?“
39  Da rejste han sig og talte strengt til vinden og sagde til søen: „Ti! Vær stille!“ Og vinden lagde sig, og der blev helt stille.
40  Så sagde han til dem: „Hvorfor er I frygtsomme? Har I endnu ingen tro?“
41  Men de blev grebet af en usædvanlig frygt, og de sagde til hinanden: „Hvem er dette menneske egentlig, siden endog vinden og søen adlyder ham?“
markus 5
5  De kom imidlertid over til den anden side af søen, til gerasenernes land.
2  Og straks da han var kommet ud af båden, kom en mand som var under en uren ånds magt ham i møde fra mindegravene.
3  Han havde sit tilholdssted blandt gravene, og der var ikke mere nogen overhovedet der kunne binde ham, ikke engang med en lænke,
4  for han havde tit været bundet med fodjern og lænker, men lænkerne rev han over og fodjernene blev sprængt, og ingen kunne magte ham.
5  Og hele tiden, nat og dag, råbte han i gravene og i bjergene og slog sig selv med sten.
6  Men da han på afstand fik øje på Jesus løb han hen og bøjede sig ærbødigt for ham,
7  og da han havde råbt med høj røst sagde han: „Hvad har jeg med dig at gøre, Jesus, søn af den højeste Gud? Jeg tager dig i ed ved Gud at du ikke piner mig.“
8  For han havde sagt til den: „Kom ud af manden, du urene ånd.“
9  Og han gav sig til at spørge ham: „Hvad er dit navn?“ Og han sagde til ham: „Mit navn er Legion, for vi er mange.“
10  Og han bad ham indtrængende og mange gange om ikke at sende ånderne ud af landet.
11  Nu gik der en stor flok svin på græs dér ved bjerget.
12  Så de bad ham indtrængende og sagde: „Send os i svinene, så vi kan gå i dem.“
13  Og det gav han dem lov til. Da kom de urene ånder ud og gik i svinene; og flokken, omkring to tusind, fór ud over skrænten og ned i søen, og de druknede i søen.
14  Men svinehyrderne flygtede og fortalte om det i byen og på landet; og folk kom for at se hvad det var der var sket.
15  De kom så til Jesus, og de så den dæmonbesatte sidde påklædt og ved sin forstands fulde brug, den [mand] der havde haft legionen; og de blev bange.
16  Og de der havde set det, fortalte dem hvordan det var gået den dæmonbesatte og om svinene.
17  Og så begyndte de indtrængende at bede ham om at forlade deres egn.
18  Mens han nu var ved at gå om bord i båden, bad den [mand] der havde været dæmonbesat, ham indtrængende om at måtte blive hos ham.
19  Det tillod han ham imidlertid ikke, men sagde til ham: „Gå hjem til dine slægtninge og fortæl dem om alt det Jehova har gjort for dig og om den barmhjertighed han har vist dig.“
20  Og han tog af sted og begyndte i Dekapolis at bekendtgøre alt det Jesus havde gjort for ham; og alle undrede sig.
21  Efter at Jesus i båden var taget over til den anden side igen, samledes en stor folkemængde om ham; og han var ved søen.
22  Nu kom en af synagogeforstanderne ved navn Jairus, og da han fik øje på ham kastede han sig ned for hans fødder
23  og bad ham indtrængende igen og igen idet han sagde: „Det er på det sidste med min lille datter. Vil du ikke nok komme og lægge dine hænder på hende så hun må blive rask og leve.“
24  Så gik han med ham. Og en stor folkemængde fulgte ham, og den trængtes om ham.
25  Nu var der en kvinde som i tolv år havde haft stadige blødninger,
26  og hun var blevet påført mange smerter af mange læger, og alt hvad hun ejede havde hun givet ud, og hun var ikke blevet hjulpet men var snarere blevet dårligere.
27  Hun havde hørt om Jesus, og hun kom nu i folkemængden bagfra og rørte ved hans yderklædning;
28  hun blev nemlig ved med at sige: „Hvis jeg rører blot ved hans yderklæder vil jeg blive rask.“
29  Og straks udtørredes hendes blods kilde, og hun mærkede i sin krop at hun var blevet helbredt for den alvorlige lidelse.
30  Straks mærkede også Jesus på sig selv at der var udgået en kraft fra ham, og han vendte sig om i folkemængden og sagde: „Hvem rørte ved mine yderklæder?“
31  Men hans disciple sagde til ham: „Du ser folkemængden trænges om dig, og du siger: ’Hvem rørte ved mig?’“
32  Han så sig imidlertid om for at se hende der havde gjort det.
33  Men kvinden, som var blevet bange og skælvede idet hun vidste hvad der var sket med hende, kom og kastede sig ned for ham og fortalte ham hele sandheden.
34  Han sagde til hende: „Datter, din tro har gjort dig rask. Gå med fred, og vær ved godt helbred efter din alvorlige lidelse.“
35  Endnu mens han talte, kom nogle fra synagogeforstanderens hjem og sagde: „Din datter er død! Hvorfor ulejlige læreren mere?“
36  Men Jesus, som også havde hørt det ord der blev sagt, sagde til synagogeforstanderen: „Vær ikke bange, hav blot tro.“
37  Nu tillod han ingen at følge med sig undtagen Peter og Jakob og Johannes, Jakobs broder.
38  De kom så til synagogeforstanderens hus, og han så den støj og forvirring der var, og dem der græd og udstødte mange klageskrig,
39  og da han var kommet ind sagde han til dem: „Hvorfor græder I og laver støj og forvirring? Barnet er ikke død, men sover.“
40  Så begyndte de at le hånligt ad ham. Men efter at have sendt dem alle ud tog han barnets fader og moder og sine ledsagere med sig, og han gik ind hvor barnet var.
41  Og idet han tog barnets hånd sagde han til hende: „Talita kum,“ der oversat betyder: „Lille pige, jeg siger dig: Stå op!“
42  Og straks stod pigen op og begyndte at gå omkring; hun var nemlig tolv år. Og de blev straks ude af sig selv af stor henrykkelse.
43  Men han forbød dem igen og igen at lade nogen få dette at vide, og han sagde at man skulle give hende noget at spise.
markus 6
6  Og han gik bort derfra og kom til sin hjemegn, og hans disciple fulgte ham.
2  Da det blev sabbat begyndte han at undervise i synagogen; og de fleste af tilhørerne var helt forbløffede og sagde: „Hvor har denne mand dette fra? Og hvorfor skulle denne visdom være blevet givet dette menneske, og sådanne kraftige gerninger blive øvet ved hans hænder?
3  Er det ikke tømreren, Marias søn og broder til Jakob og Josef og Judas og Simon? Og er hans søstre ikke her hos os?“ Så begyndte han at blive en snublesten for dem.
4  Men Jesus fortsatte med at sige til dem: „Det er kun i sin hjemegn og blandt sine slægtninge og i sit eget hus at en profet ikke æres.“
5  Og han var ikke i stand til at gøre nogen kraftig gerning dér, bortset fra at han lagde hænderne på nogle få syge og kurerede dem.
6  Ja, han undrede sig over deres mangel på tro. Og han tog rundt i en kreds til landsbyerne og underviste.
7  Nu kaldte han de tolv til sig, og han gik i gang med at sende dem ud to og to, og han begyndte at give dem myndighed over de urene ånder.
8  Og han gav dem besked om ikke at tage andet med til rejsen end blot en stav; intet brød, ingen madpose, ingen kobberpenge i bæltet,
9  men at tage sandaler på, og ikke bære to underklædninger.
10  Endvidere sagde han til dem: „Hvor I kommer ind i et hus, dér skal I blive indtil I forlader stedet.
11  Og hvor man et sted ikke vil tage imod jer eller høre på jer, dér skal I forlade stedet og ryste det støv af som er under jeres fødder, til et vidnesbyrd for dem.“
12  Så gik de ud og forkyndte for at folk måtte ændre sind;
13  og de uddrev mange dæmoner og indgned mange syge med olie og kurerede dem.
14  Nu kom det kong Herodes for øre, for navnet [Jesus] blev kendt, og man sagde: „Døberen Johannes er blevet oprejst fra de døde, og af den grund virker de kraftige gerninger i ham.“
15  Men andre sagde: „Det er Elias.“ Andre igen sagde: „Det er en profet ligesom en af profeterne.“
16  Men da Herodes hørte det, sagde han: „Den Johannes som jeg halshuggede, er blevet oprejst.“
17  Herodes havde nemlig selv sendt [folk] ud og arresteret Johannes og bundet ham i et fængsel på grund af sin broder Filips hustru Herodias, da han havde giftet sig med hende.
18  For Johannes havde gentagne gange sagt til Herodes: „Du har ikke lov til at have din broders hustru.“
19  Og Herodias bar nag til ham og ønskede at dræbe ham, men kunne ikke.
20  For Herodes nærede frygt for Johannes, idet han vidste at han var en retfærdig og hellig mand; og han holdt ham beskyttet. Og efter at han havde hørt på ham var han meget i vildrede med hvad han skulle gøre, og dog hørte han fortsat gerne på ham.
21  Men en belejlig dag kom da Herodes på sin fødselsdag holdt et aftenselskab for sine stormænd og militærtribunerne og de fornemste [folk] i Galilæa.
22  Og selve Herodias’ datter kom ind og dansede og behagede Herodes og dem der lå til bords sammen med ham. Kongen sagde til pigen: „Bed mig om lige hvad du vil, og jeg vil give dig det.“
23  Ja, han tilsvor hende: „Hvad du end beder mig om vil jeg give dig, indtil halvdelen af mit rige.“
24  Og hun gik ud og sagde til sin moder: „Hvad skal jeg bede om?“ Hun sagde: „Døberen Johannes’ hoved.“
25  Straks skyndte hun sig ind til kongen og fremsatte sin anmodning idet hun sagde: „Jeg ønsker at du med det samme giver mig Johannes Døbers hoved på et fad.“
26  Skønt kongen blev meget ked af det, ville han dog ikke lade hånt om hende, af hensyn til ederne og dem der lå til bords.
27  Kongen sendte så straks en af livvagten af sted og befalede ham at komme med hans hoved. Og han gik ud og halshuggede ham i fængselet
28  og kom med hans hoved på et fad, og han gav det til pigen, og pigen gav det til sin moder.
29  Da hans disciple hørte om det, kom de og hentede hans lig og lagde det i en mindegrav.
30  Og apostlene samledes hos Jesus og meddelte ham alt det de havde gjort og alt det de havde lært andre.
31  Og han sagde til dem: „Kom I nu selv med til et øde sted hvor I kan være for jer selv og hvile jer lidt.“ Der var nemlig mange som kom og gik, og de havde ikke engang lejlighed til at spise.
32  Så tog de af sted i båden til et øde sted for at være sig selv.
33  Men folk så dem tage bort og mange fik det at vide, og til fods strømmede de til fra alle byerne og kom før dem.
34  Da han kom ud [af båden] så han en stor skare mennesker, og han fik inderligt ondt af dem, for de var som får uden hyrde. Og han begyndte at lære dem mange ting.
35  Nu var det blevet sent, og hans disciple kom hen til ham og begyndte at sige: „Stedet er øde, og det er allerede sent.
36  Send dem bort, så de kan gå ind til landbrugene og landsbyerne heromkring og købe sig noget at spise.“
37  Som svar sagde han til dem: „Giv I dem noget at spise.“ Da sagde de til ham: „Skal vi gå ud og købe for to hundrede denarer brød og give dem det at spise?“
38  Han sagde til dem: „Hvor mange brød har I? Gå hen og se efter!“ Efter at have fundet ud af det sagde de: „Fem, foruden to fisk.“
39  Og han gav dem alle besked om at lægge sig i det grønne græs i grupper.
40  Og de lejrede sig i grupper på hundrede og på halvtreds.
41  Idet han nu tog de fem brød og de to fisk så han op mod himmelen og udtalte en velsignelse, brækkede brødene i stykker og begyndte at give disciplene dem, så de kunne byde dem rundt til dem; han delte også de to fisk til dem alle.
42  Så spiste de alle og blev mætte;
43  og de samlede rester sammen, tolv kurve fulde, bortset fra fiskene.
44  Og de der havde spist af brødene var fem tusind mænd.
45  Og straks nødte han sine disciple til at gå i båden og i forvejen tage over til den anden side, mod Betsajda, mens han selv sendte folkemængden bort.
46  Og efter at have taget afsked med den gik han op på bjerget for at bede.
47  Det var nu aften og båden var midt ude på søen, og han var alene inde på land.
48  Og da han så at det var hårdt for dem at ro, for vinden var imod dem, kom han, omkring ved den fjerde nattevagt, ud til dem, gående på søen; dog ville han gå forbi dem.
49  Da de fik øje på ham som han gik på søen, tænkte de: „Det er et synsbedrag!“ og de råbte højt.
50  De så ham nemlig alle og var stærkt foruroligede. Men straks talte han med dem, og han sagde til dem: „Fat mod, det er mig; vær ikke bange.“
51  Og han kom op i båden til dem, og vinden lagde sig. Da var de i deres inderste aldeles lamslåede,
52  for de havde ikke fattet det med brødene, nej, deres hjerter var fortsat sløve til at fatte.
53  Og da de nåede over til land, kom de ind til Genezaret og ankrede op i nærheden.
54  Men så snart de kom ud af båden genkendte folk ham,
55  og de løb rundt på hele den egn og begyndte at bære de syge på bårer hen hvor de hørte han var.
56  Og hvor han end kom ind i landsbyer eller byer eller landbrug, dér anbragte man de syge på torvene, og de bad ham indtrængende om at få lov til at røre blot ved frynsen på hans yderklædning. Og alle som fik rørt ved den, blev raske.
markus 7
7  Farisæerne og nogle af de skriftlærde som var kommet fra Jerusalem, samledes nu om ham.
2  Og da de så nogle af hans disciple spise deres mad med vanhellige, det vil sige uvaskede, hænder —
3  farisæerne, ja alle jøderne, holder fast ved overleveringen fra mænd i tidligere tider og spiser ikke uden først at vaske deres hænder op til albuen,
4  og når [de kommer] fra torvet spiser de ikke uden først at rense sig ved bestænkning; og de har modtaget mange andre overleveringer som de skal holde fast ved, dåb af bægre og kander og kobberkar —
5  så spurgte disse farisæere og skriftlærde ham: „Hvordan kan det være at dine disciple ikke går efter overleveringen fra mænd i tidligere tider, men spiser deres mad med vanhellige hænder?“
6  Han sagde til dem: „Træffende har Esajas profeteret om jer hyklere, som der står skrevet: ’Dette folk ærer mig med læberne, men deres hjerte er langt borte fra mig.
7  Det er forgæves de bliver ved med at dyrke mig, når den lære de fører er menneskebud.’
8  I giver slip på Guds bud og holder fast ved menneskers overlevering.“
9  Han sagde endvidere til dem: „Behændigt tilsidesætter I Guds bud for at kunne beholde jeres overlevering.
10  Moses sagde for eksempel: ’Ær din fader og din moder,’ og: ’Lad den der håner fader eller moder lide døden.’
11  Men I siger: ’Hvis et menneske siger til sin fader eller sin moder: „Hvad jeg end har som kunne være en hjælp for jer, er korban (det vil sige en gave viet til Gud)“’ —
12  så lader I ham ikke længere gøre en eneste ting for sin fader eller sin moder,
13  og I gør således Guds ord ugyldigt med jeres overlevering som I har givet videre. Og mange andre lignende ting gør I.“
14  Så kaldte han folkemængden hen til sig igen og sagde til den: „Hør nu alle på mig og få fat i meningen.
15  Der er intet af det der udefra kommer ind i et menneske som kan gøre det urent; men det er det der kommer ud af et menneske som gør mennesket urent.“
16  ——
17  Og da han var gået ind i et hus, bort fra folkemængden, begyndte hans disciple at spørge ham angående billedtalen.
18  Så sagde han til dem: „Er I også, som de, uforstandige? Er I ikke klar over at intet af det som udefra kommer ind i et menneske, kan gøre det urent,
19  da det ikke går ind i hjertet men ned i maven og ud i kloakken?“ Således erklærede han al mad for ren.
20  Endvidere sagde han: „Det er det der kommer ud af et menneske som gør mennesket urent;
21  for indefra, fra menneskenes hjerte, udgår skadelige overvejelser: utugt, tyverier, mord,
22  ægteskabsbrud, handlinger der skyldes havesyge og ondskab, svig, skamløshed, et misundeligt øje, [guds]bespottelse, hovmod, ufornuft.
23  Alle disse onde ting kommer indefra og gør et menneske urent.“
24  Så brød han op derfra og tog til egnene ved Tyrus og Zidon. Og han gik ind i et hus og ønskede ikke at nogen fik det at vide. Han kunne dog ikke undgå at blive bemærket;
25  nej, en kvinde hvis lille datter havde en uren ånd, hørte straks om ham og kom og kastede sig for hans fødder.
26  Kvinden var græker, syrisk-fønikisk af nationalitet; og hun blev ved med at anmode ham om at uddrive dæmonen af hendes datter.
27  Men han begyndte med at sige til hende: „Lad først børnene blive mætte, for det er ikke rigtigt at tage børnenes brød og kaste det til de små hunde.“
28  Men som svar sagde hun til ham: „Du har ret, herre, og dog æder de små hunde under bordet af de små børns smuler.“
29  Så sagde han til hende: „Fordi du sagde dette, da gå blot; dæmonen har forladt din datter.“
30  Hun gik så hjem og fandt barnet liggende på sengen, og dæmonen var forsvundet.
31  Da han igen tog bort fra egnene ved Tyrus, gik han gennem Zidon til Galilæas Sø, op midt igennem Dekapolis’ egne.
32  Her kom de til ham med en der var døv og talehæmmet, og de bad ham indtrængende om at lægge sin hånd på ham.
33  Og han tog ham væk fra folkemængden, så de var for sig selv, og stak sine fingre i mandens ører, og efter at have spyttet rørte han ved hans tunge.
34  Og idet han så op mod himmelen sukkede han dybt og sagde til ham: „Effata,“ der betyder: „Luk dig op.“
35  Og der blev åbnet for hans hørelse, og det der havde hæmmet hans tunge blev løst, og han begyndte at tale normalt.
36  Så forbød han dem at sige det til nogen, men jo mere han forbød dem det, desto mere bekendtgjorde de det.
37  Ja, de var helt ovenud forbløffede og sagde: „Han har gjort alle ting vel. Han får endog de døve til at høre og de stumme til at tale.“
markus 8
8  Da der i de dage igen var en stor folkemængde og den intet havde at spise, kaldte han disciplene til sig og sagde til dem:
2  „Jeg har inderligt ondt af de mange mennesker, for de har allerede været hos mig i tre dage og de har ikke noget at spise;
3  og hvis jeg lader dem gå fastende hjem, vil de blive helt udmattede på vejen. Nogle af dem er jo kommet langvejsfra.“
4  Men hans disciple svarede ham: „Hvorfra vil nogen her, på et øde sted, kunne få brød at mætte disse med?“
5  Alligevel spurgte han dem: „Hvor mange brød har I?“ De sagde: „Syv.“
6  Og han gav de mange mennesker besked om at lejre sig på jorden, og han tog de syv brød, takkede, brækkede dem i stykker og begyndte at give dem til sine disciple så de kunne byde dem rundt, og de bød dem rundt til folkemængden.
7  De havde også nogle få småfisk; og efter at have velsignet dem sagde han at de også skulle byde dem rundt.
8  De spiste så og blev mætte, og de samlede de stykker der blev tilovers, syv proviantkurve fulde.
9  Der var endda omkring fire tusind [mænd]. Til sidst sendte han dem bort.
10  Og straks gik han sammen med sine disciple om bord i båden og kom til Dalmanutas områder.
11  Her kom farisæerne ud og begyndte at diskutere med ham, idet de søgte at få et tegn fra himmelen af ham for at sætte ham på prøve.
12  Så sukkede han dybt i sin ånd og sagde: „Hvorfor søger denne generation at få et tegn? Jeg siger som sandt er: Intet tegn skal gives denne generation.“
13  Dermed forlod han dem, gik om bord igen og tog over til den anden side.
14  Imidlertid glemte de at tage brød med, og bortset fra ét brød havde de intet med sig i båden.
15  Han begyndte nu at give dem udtrykkeligt påbud idet han sagde: „Hold øjnene åbne, tag jer i agt for farisæernes surdej og Herodes’ surdej.“
16  Så gav de sig til at diskutere med hinanden at de ingen brød havde.
17  Da han blev klar over det, sagde han til dem: „Hvorfor diskuterer I at I ingen brød har? Ser I endnu ikke meningen, og fatter I den ikke? Er jeres hjerter sløve til at fatte?
18  ’Har I øjne men ser ikke, og har I ører men hører ikke?’ Og husker I ikke,
19  da jeg brækkede de fem brød i stykker til de fem tusind [mænd], hvor mange kurve fulde af rester I samlede?“ De sagde til ham: „Tolv.“
20  „Da jeg brækkede de syv i stykker til de fire tusind [mænd], hvor mange proviantkurve fulde af rester samlede I da?“ Og de sagde til ham: „Syv.“
21  Så sagde han til dem: „Fatter I endnu ikke meningen?“
22  Nu lagde de til ved Betsajda. Her kom folk til ham med en blind mand, og de bad ham indtrængende om at røre ved ham.
23  Og han tog den blinde ved hånden, førte ham uden for landsbyen, og efter at have spyttet på hans øjne lagde han hænderne på ham og begyndte at spørge ham: „Ser du noget?“
24  Og manden så op og sagde: „Jeg ser mennesker, for jeg ser noget der ligner træer, men de går omkring.“
25  Så lagde han igen hænderne på mandens øjne, og manden så klart, og han var rask igen, og han kunne se alt tydeligt.
26  Så sendte han ham hjem, idet han sagde: „Men gå ikke ind i landsbyen.“
27  Jesus og hans disciple tog nu af sted til landsbyerne ved Cæsarea Filippi, og på vejen gav han sig til at spørge sine disciple idet han sagde til dem: „Hvem siger folk jeg er?“
28  De sagde til ham: „Johannes Døber; og andre siger: Elias; og andre igen: En af profeterne.“
29  Og han stillede dem spørgsmålet: „Men I, hvem siger I jeg er?“ Som svar sagde Peter til ham: „Du er Messias.“
30  Så pålagde han dem strengt ikke at sige noget til nogen om ham.
31  Han begyndte også at lære dem at Menneskesønnen nødvendigvis måtte gennemgå mange lidelser og forkastes af de ældste og de øverste præster og de skriftlærde, og dræbes, og opstå tre dage senere.
32  Ja, han sagde dette rent ud. Men Peter tog ham til side og begyndte at irettesætte ham.
33  Han vendte sig imidlertid om, så på sine disciple og irettesatte Peter og sagde: „Forsvind om bag mig, Satan, for du tænker ikke Guds tanker, men menneskers.“
34  Han kaldte nu folkemængden til sig sammen med sine disciple og sagde til dem: „Hvis nogen ønsker at efterfølge mig, så lad ham sige nej til sig selv og tage sin marterpæl op og følge mig til stadighed.
35  For enhver som ønsker at redde sin sjæl, vil miste den; men enhver som mister sin sjæl for min og den gode nyheds skyld, vil redde den.
36  Hvad gavner det nemlig et menneske at erhverve sig hele verden og sætte sin sjæl til?
37  Hvad vil et menneske nemlig give i bytte for sin sjæl?
38  For enhver som skammer sig ved mig og mine ord i denne utro og syndige generation, ham vil Menneskesønnen også skamme sig ved når han kommer i sin Faders herlighed sammen med de hellige engle.“
markus 9
9  Og han fortsatte med at sige til dem: „Jeg skal sige jer en sandhed: Der er nogle af dem som står her der slet ikke skal smage døden førend de ser at Guds rige er kommet i magt.“
2  Seks dage senere tog Jesus så Peter og Jakob og Johannes med og førte dem op på et højt bjerg hvor de var alene, for sig selv. Og han blev forvandlet for øjnene af dem,
3  og hans yderklæder blev skinnende, langt hvidere end nogen tøjrenser på jorden ville kunne få dem.
4  Og Elias viste sig for dem, sammen med Moses, og de var i samtale med Jesus.
5  Det fik Peter til at sige til Jesus: „Rabbi, det er godt at vi er her, så lad os rejse tre telte, ét til dig og ét til Moses og ét til Elias.“
6  Han vidste nemlig ikke hvad han skulle sige; så bange var de blevet.
7  Og en sky dannedes og overskyggede dem, og en stemme lød ud fra skyen: „Dette er min søn, den elskede; hør på ham.“
8  Men pludselig, da de så sig om, så de ikke længere nogen hos sig uden Jesus alene.
9  Mens de var på vej ned fra bjerget gav han dem udtrykkeligt påbud om ikke at fortælle nogen hvad de havde set, før Menneskesønnen var opstået fra de døde.
10  Og de tog ordet til sig, men diskuterede indbyrdes hvad det at opstå fra de døde betød.
11  Og de begyndte at spørge ham, idet de sagde: „Hvordan kan det være at de skriftlærde siger at Elias nødvendigvis først må komme?“
12  Han sagde til dem: „Elias kommer ganske rigtigt først og genopretter alt; men hvordan er det der står skrevet om Menneskesønnen, at han nødvendigvis må gennemgå mange lidelser og blive regnet for intet?
13  Men jeg siger jer at Elias faktisk er kommet, og de gjorde alt det ved ham de ville, ganske som der står skrevet om ham.“
14  Da de nu kom hen til de andre disciple, så de en stor folkemængde omkring dem og skriftlærde i diskussion med dem.
15  Men straks da alle de mange mennesker fik øje på ham, blev de bestyrtede, og idet de løb hen mod ham hilste de ham velkommen.
16  Og han spurgte dem: „Hvad diskuterer I med dem?“
17  Og en fra folkemængden svarede ham: „Lærer, jeg tog min søn med til dig fordi han har en stum ånd;
18  og hvor den end griber ham, river den ham omkuld, og han fråder og skærer tænder og bliver kraftesløs. Og jeg sagde til dine disciple at de skulle uddrive den, men de magtede det ikke.“
19  Som svar sagde han til dem: „Åh, du generation uden tro, hvor længe skal jeg blive hos jer? Hvor længe skal jeg holde jer ud? Kom hen til mig med ham.“
20  Så kom de hen til ham med ham. Og da ånden så ham gav den straks [drengen] et krampeanfald, og han faldt om på jorden og blev ved at rulle rundt, frådende.
21  Og [Jesus] spurgte hans fader: „Hvor længe har dette stået på med ham?“ Han sagde: „Fra han var lille;
22  og mange gange har den kastet ham både i ild og i vand for at gøre det af med ham. Men hvis du kan gøre noget, så hav medfølelse med os og hjælp os.“
23  Jesus sagde til ham: „Dette udtryk: ’Hvis du kan’! Alt er jo muligt for den der har tro.“
24  Straks råbte barnets fader og sagde: „Jeg har tro! Hjælp mig hvor jeg mangler tro!“
25  Jesus, som nu så at en folkemængde var ved at strømme til, talte strengt til den urene ånd idet han sagde til den: „Du stumme og døve ånd, jeg befaler dig: kom ud af ham og gå ikke mere ind i ham.“
26  Og den skreg, og efter at have givet [drengen] voldsom krampe kom den ud; og han blev som død, så de fleste sagde: „Han er død!“
27  Men Jesus tog ham ved hånden og rejste ham op, og han kom op at stå.
28  Efter at han var kommet ind i et hus begyndte hans disciple så at spørge ham privat: „Hvorfor kunne vi ikke uddrive den?“
29  Og han sagde til dem: „Den slags kan ikke komme ud ved noget andet end ved bøn.“
30  Så tog de derfra og gik gennem Galilæa, og han ønskede ikke at nogen fik det at vide.
31  Han var nemlig ved at undervise sine disciple og sagde til dem: „Menneskesønnen skal overgives i menneskers hænder, og de vil dræbe ham, men når han er dræbt vil han opstå tre dage senere.“
32  De forstod imidlertid ikke hvad han sagde, og de var bange for at spørge ham.
33  Så kom de til Kapernaum. Og da han var inde i huset spurgte han dem: „Hvad diskuterede I på vejen?“
34  De tav, for på vejen havde de diskuteret med hinanden hvem der var størst.
35  Så satte han sig ned, kaldte på de tolv og sagde til dem: „Hvis nogen ønsker at være først, må han være sidst af alle og alles tjener.“
36  Og han tog et lille barn og stillede det midt iblandt dem, lagde armene om det og sagde til dem:
37  „Enhver som tager imod et af disse små børn på grundlag af mit navn, tager imod mig; og enhver som tager imod mig, tager ikke [blot] imod mig, men [også] imod den som har udsendt mig.“
38  Johannes sagde til ham: „Lærer, vi så en som uddrev dæmoner ved at bruge dit navn, og vi søgte at hindre ham, da han jo ikke fulgtes med os.“
39  Men Jesus sagde: „Søg ikke at hindre ham, for der er ingen som vil gøre en kraftig gerning på grundlag af mit navn og som snart efter vil kunne håne mig;
40  for den der ikke er imod os, er for os.
41  For enhver som giver jer et bæger vand at drikke af den grund at I tilhører Kristus — jeg siger jer sandheden: han skal afgjort ikke gå glip af sin belønning.
42  Men enhver som bringer en af disse små som tror, til snublen og fald, for ham ville det være bedre om en af de møllesten der drejes af et æsel, var lagt om halsen på ham og han var kastet i havet.
43  Og hvis din hånd nogen sinde bringer dig til snublen og fald, så hug den af; det er bedre for dig at gå invalid ind til livet end at have de to hænder og gå til Gehenna, til ilden der ikke kan slukkes.
44  ——
45  Og hvis din fod bringer dig til snublen og fald, så hug den af; det er bedre for dig at gå halt ind til livet end at have de to fødder og blive kastet i Gehenna.
46  ——
47  Og hvis dit øje bringer dig til snublen og fald, så kast det bort; det er bedre for dig at gå enøjet ind i Guds rige end at have to øjne og blive kastet i Gehenna,
48  hvor deres orm ikke dør og ilden ikke slukkes.
49  For enhver skal saltes med ild.
50  Salt er udmærket; men hvis saltet nogen sinde mister sin kraft, hvormed vil I da krydre det? Hav salt i jer selv, og hold fred med hinanden.“
markus 10
10  Han brød op derfra og kom til Judæas grænseegne og den anden side af Jordan, og på ny samledes folkeskarer om ham, og som han plejede gav han sig igen til at undervise dem.
2  Nu nærmede nogle farisæere sig, og for at sætte ham på prøve spurgte de ham om det er tilladt en mand at skille sig fra en hustru.
3  Som svar sagde han til dem: „Hvad har Moses befalet jer?“
4  De sagde: „Moses har tilladt at man skriver en skilsmisseattest og skiller sig [fra hende].“
5  Men Jesus sagde til dem: „Af hensyn til jeres hårdhjertethed skrev han dette bud til jer.
6  Men fra skabelsens begyndelse ’gjorde Han dem som mand og kvinde.
7  Af den grund vil en mand forlade sin fader og moder,
8  og de to skal være ét kød’; altså er de ikke længere to, men ét kød.
9  Derfor, hvad Gud har sat sammen, må intet menneske skille ad.“
10  Da de igen var inde i huset spurgte disciplene ham om dette.
11  Og han sagde til dem: „Enhver som skiller sig fra sin hustru og gifter sig med en anden, begår ægteskabsbrud mod hende,
12  og hvis en kvinde skiller sig fra sin mand og gifter sig med en anden, begår hun ægteskabsbrud.“
13  Nu begyndte folk at komme til ham med små børn for at han skulle røre ved dem; men disciplene talte strengt til dem.
14  Da Jesus så det, harmedes han og sagde til dem: „Lad de små børn komme hen til mig; søg ikke at hindre dem, for Guds rige tilhører sådanne.
15  Jeg siger jer som sandt er: Den som ikke tager imod Guds rige ligesom et lille barn, vil slet ikke komme ind i det.“
16  Og han tog børnene i sine arme og velsignede dem idet han lagde hænderne på dem.
17  Og da han gik ud og fortsatte på sin vej, løb en hen og faldt på knæ for ham og spurgte ham: „Gode lærer, hvad skal jeg gøre for at arve evigt liv?“
18  Jesus sagde til ham: „Hvorfor kalder du mig god? Ingen er god undtagen én, Gud.
19  Du kender budene: ’Myrd ikke, begå ikke ægteskabsbrud, stjæl ikke, aflæg ikke falsk vidnesbyrd, bedrag ikke, ær din fader og moder.’“
20  Manden sagde til ham: „Lærer, jeg har holdt alt dette fra min ungdom.“
21  Jesus så på ham og fattede kærlighed til ham og sagde til ham: „Én ting mangler hos dig: Gå hen og sælg alt hvad du har og giv det til de fattige, og du vil have værdier i himmelen, og kom så og følg mig.“
22  Men han blev mismodig ved denne udtalelse og gik bedrøvet bort, for han havde mange ejendomme.
23  Efter at have set sig omkring sagde Jesus til sine disciple: „Hvor vil det være vanskeligt for dem som har penge at komme ind i Guds rige!“
24  Men disciplene blev forbavsede over hans ord. Det fik Jesus til igen at sige: „Børn, hvor er det vanskeligt at komme ind i Guds rige!
25  Det er lettere for en kamel at komme igennem et nåleøje end for en rig at komme ind i Guds rige.“
26  De blev endnu mere forbløffede og sagde til ham: „Hvem kan så blive frelst?“
27  Jesus så dem i øjnene og sagde: „For mennesker er det umuligt, men ikke for Gud, da alle ting jo er mulige for Gud.“
28  Peter sagde til ham: „Se! Vi har forladt alle ting og har fulgt dig.“
29  Jesus sagde: „Jeg siger jer som sandt er: Ingen har forladt hus eller brødre eller søstre eller moder eller fader eller børn eller marker for min skyld og for den gode nyheds skyld,
30  uden at han vil få hundrede gange mere nu i denne tid, huse og brødre og søstre og mødre og børn og marker, sammen med forfølgelser, og i den kommende tingenes ordning evigt liv.
31  Dog vil mange af de første blive de sidste, og de sidste de første.“
32  De var nu på vejen der førte op til Jerusalem, og Jesus gik foran dem, og de var slået af forbavselse; men de der fulgte med begyndte at blive bange. Så tog han igen de tolv til side og begyndte at fortælle dem om det der skulle ske med ham:
33  „Se, vi går nu op til Jerusalem, og Menneskesønnen vil blive overgivet til de øverste præster og de skriftlærde, og de vil dømme ham til døden og overgive ham til folk fra nationerne,
34  og de vil gøre nar af ham og spytte på ham og piske ham og dræbe ham, men tre dage efter skal han opstå.“
35  Og Jakob og Johannes, de to sønner af Zebedæus, trådte hen til ham og sagde til ham: „Lærer, vi ønsker at du skal gøre det for os vi vil bede dig om.“
36  Han sagde til dem: „Hvad er det I ønsker jeg skal gøre for jer?“
37  De sagde til ham: „Giv os sæde, én ved din højre hånd og én ved din venstre, i din herlighed.“
38  Men Jesus sagde til dem: „I ved ikke hvad I beder om. Kan I drikke det bæger som jeg er ved at drikke, eller blive døbt med den dåb jeg er ved at blive døbt med?“
39  De sagde til ham: „Det kan vi.“ Så sagde Jesus til dem: „Det bæger jeg er ved at drikke, skal I drikke, og den dåb som jeg er ved at blive døbt med, skal I døbes med.
40  Men sædet ved min højre hånd eller ved min venstre står det ikke til mig at give væk, men det tilhører dem for hvem det er beredt.“
41  Da de ti andre hørte om det, begyndte de at harmes på Jakob og Johannes.
42  Men Jesus kaldte dem til sig og sagde til dem: „I ved at de der synes at herske over nationerne, spiller herrer over dem, og deres store udøver myndighed over dem.
43  Men sådan er det ikke blandt jer; tværtimod, enhver der ønsker at blive stor blandt jer, skal være jeres tjener,
44  og enhver der ønsker at være først blandt jer, skal være alles træl.
45  For selv Menneskesønnen er ikke kommet for at lade sig betjene, men for at tjene og give sin sjæl som en løsesum i bytte for mange.“
46  Og de kom til Jeriko. Men da han og hans disciple og en anselig folkemængde var ved at gå ud af Jeriko, sad Bartimæus (søn af Timæus), en blind tigger, ved vejen.
47  Da han hørte at det var Jesus Nazaræeren, begyndte han at råbe og sige: „Davids søn, Jesus, vis mig barmhjertighed!“
48  Så gav mange sig til at tale strengt til ham om at han skulle tie stille; men desto mere råbte han: „Davids søn, vis mig barmhjertighed!“
49  Så standsede Jesus og sagde: „Kald på ham.“ Og de kaldte på den blinde idet de sagde til ham: „Fat mod, rejs dig, han kalder på dig.“
50  Idet han kastede sin yderklædning fra sig sprang han op og kom hen til Jesus.
51  Og Jesus sagde som svar til ham: „Hvad ønsker du at jeg skal gøre for dig?“ Den blinde sagde til ham: „Rabbuni, lad mig få mit syn igen.“
52  Og Jesus sagde til ham: „Gå blot, din tro har gjort dig rask.“ Og straks fik han synet igen, og han begyndte at følge ham på vejen.
markus 11
11  Da de nu nærmede sig Jerusalem, Betfage og Betania ved Oliebjerget, sendte han to af sine disciple af sted
2  og sagde til dem: „Gå ind i landsbyen som ligger dér foran jer, og straks når I kommer ind i den vil I finde et føl som er bundet og som intet menneske endnu har siddet på; løs det og kom med det.
3  Og hvis nogen siger til jer: ’Hvorfor gør I dette?’ så sig: ’Herren har brug for det, og han vil straks sende det tilbage hertil igen.’“
4  Så gik de og fandt føllet bundet ved en dør udenfor i sidegaden, og de løste det.
5  Men nogle af dem der stod der, sagde til dem: „Hvad laver I? Løser I føllet?“
6  De sagde så til dem ganske som Jesus havde sagt; og de lod dem gå.
7  Og de tog føllet med til Jesus, og de lagde deres yderklæder på det, og han satte sig på det.
8  Der var også mange som bredte deres yderklæder ud på vejen, men andre [brugte] løv som de havde skåret af på markerne.
9  Og de der gik foran og de der fulgte bagefter blev ved at råbe: „Frels dog! Velsignet er den der kommer i Jehovas navn!
10  Velsignet er vor fader Davids kommende rige! Frels dog, i det højeste!“
11  Og han kom ind i Jerusalem, ind i templet; og han så sig om, så på alle ting, og da det allerede var sent gik han ud til Betania sammen med de tolv.
12  Næste dag, da de var gået ud af Betania, blev han sulten.
13  Og da han langt borte fra fik øje på et figentræ som havde blade, gik han hen for at se om han måske kunne finde noget på det. Men da han kom hen til det, fandt han ikke andet end blade, for det var ikke figentid.
14  Det fik ham til at sige til det: „Måtte aldrig i al evighed nogen spise frugt fra dig mere.“ Og hans disciple hørte det.
15  Så kom de til Jerusalem. Dér gik han ind i templet og begyndte at jage dem ud der solgte og købte i templet, og han væltede pengevekslernes borde og duesælgernes bænke;
16  og han tillod ikke nogen at bære noget redskab gennem templet,
17  men han fortsatte med at undervise og sagde: „Står der ikke skrevet: ’Mit hus skal kaldes et bedehus for alle nationerne’? Men I har gjort det til en røverhule.“
18  Og de øverste præster og de skriftlærde hørte det, og de gav sig til at undersøge hvordan de kunne få ham ryddet af vejen; de var nemlig bange for ham, for hele folkemængden blev stadig slået af forbavselse over hans lære.
19  Og når det blev sent på dagen, plejede de at gå ud af byen.
20  Da de nu tidligt om morgenen kom forbi, så de at figentræet allerede var visnet fra roden af.
21  Peter, som huskede det, sagde så til ham: „Rabbi, se! figentræet som du forbandede er visnet.“
22  Og som svar sagde Jesus til dem: „Hav tro på Gud.
23  Jeg skal sige jer en sandhed: Enhver som siger til dette bjerg: ’Løft dig op og styrt dig i havet,’ og som ikke tvivler i sit hjerte men tror på at det han siger vil ske, for ham vil det ske.
24  Det er derfor jeg siger jer: Alle de ting I beder og anmoder om — tro på at I har fået dem, så vil I få dem.
25  Og når I står og beder, så tilgiv hvis I har noget imod nogen, for at jeres Fader som er i himlene også kan tilgive jer jeres overtrædelser.“
26  ——
27  Og de kom igen til Jerusalem. Og da han gik rundt i templet, kom de øverste præster og de skriftlærde og de ældste hen til ham
28  og sagde til ham: „Med hvilken bemyndigelse gør du disse ting? Eller hvem har givet dig denne bemyndigelse til at gøre disse ting?“
29  Jesus sagde til dem: „Jeg vil stille jer ét spørgsmål. Svarer I mig, vil jeg også fortælle jer med hvilken bemyndigelse jeg gør disse ting.
30  Var Johannes’ dåb fra himmelen eller fra mennesker? Svar mig.“
31  Så begyndte de at diskutere indbyrdes idet de sagde: „Hvis vi siger: ’Fra himmelen,’ vil han sige: ’Hvordan kan det da være at I ikke troede ham?’
32  Men tør vi sige: ’Fra mennesker’?“ — De var bange for folkemængden, for alle regnede med at Johannes virkelig havde været en profet.
33  Som svar sagde de da til Jesus: „Vi ved det ikke.“ Og Jesus sagde til dem: „Så siger jeg heller ikke jer med hvilken bemyndigelse jeg gør disse ting.“
markus 12
12  Og han begyndte at tale til dem i billeder: „En mand plantede en vingård og satte et hegn omkring den og gravede et persekar og rejste et tårn, hvorpå han lejede den ud til vinavlere og rejste udenlands.
2  Da tiden var inde, sendte han en træl hen til vinavlerne, for at han fra vinavlerne kunne få nogle af vingårdens frugter.
3  Men de tog ham, pryglede ham og sendte ham tomhændet bort.
4  Så sendte han en anden træl hen til dem; ham slog de i hovedet og vanærede.
5  Og han sendte endnu en af sted, og ham dræbte de; og mange andre, hvoraf de pryglede nogle og dræbte nogle.
6  Han havde endnu én, en elsket søn. Til sidst sendte han ham hen til dem idet han sagde: ’Min søn vil de respektere.’
7  Men vinavlerne dér sagde til hinanden: ’Dette er arvingen. Kom, lad os dræbe ham, så vil arven være vores.’
8  Så tog de ham og dræbte ham, og de kastede ham ud af vingården.
9  Hvad vil ejeren af vingården gøre? Han vil komme og gøre det af med vinavlerne, og han vil give vingården til andre.
10  Har I aldrig læst dette skriftsted: ’Den sten bygmestrene forkastede er blevet hovedhjørnesten.
11  Fra Jehova er denne kommet, og den er underfuld for vore øjne’?“
12  Så begyndte de at undersøge hvordan de kunne gribe ham, men de var bange for folkemængden; for de var klar over at det var med henblik på dem han havde talt i billedtalen. Så forlod de ham og gik deres vej.
13  Derpå sendte de nogle af farisæerne og af tilhængerne af Herodes’ parti hen til ham, så de kunne fange ham i ord.
14  Og da de var kommet sagde de til ham: „Lærer, vi ved at du er sandfærdig og ikke tager dig af nogen som helst, for du ser ikke på menneskers ydre, men du lærer andre Guds vej i overensstemmelse med hvad der er sandhed: Er det tilladt at betale kopskat til kejseren, eller er det ikke?
15  Skal vi betale, eller skal vi ikke betale?“ Han gennemskuede imidlertid deres hykleri og sagde til dem: „Hvorfor sætter I mig på prøve? Kom med en denar til mig, så jeg kan se den.“
16  De kom med en. Og han sagde til dem: „Hvis billede og indskrift er dette?“ De sagde til ham: „Kejserens.“
17  Så sagde Jesus: „Tilbagebetal kejseren det der er kejserens, og Gud det der er Guds.“ Og de undrede sig over ham.
18  Nogle saddukæere — det er dem som siger at der ikke er nogen opstandelse — kom nu til ham, og de stillede ham spørgsmålet:
19  „Lærer, Moses skrev til os at hvis en mand som har en broder, dør og efterlader sig en hustru men ikke efterlader sig noget barn, så skal hans broder tage hustruen og med hende oprejse sin broder afkom.
20  Der var syv brødre; og den første tog en hustru, men da han døde efterlod han sig ikke noget afkom.
21  Og den anden tog hende, og han døde uden at efterlade sig afkom; og på samme måde den tredje.
22  Ingen af de syv efterlod sig afkom. Til allersidst døde også hustruen.
23  Hvem af dem skal have hende til hustru i opstandelsen? De er jo syv der har haft hende til hustru.“
24  Jesus sagde til dem: „Er grunden til at I tager fejl mon ikke den at I hverken kender Skrifterne eller Guds kraft?
25  For når de opstår fra de døde, gifter mænd sig ikke, og kvinder bortgiftes ikke, men de er som engle i himlene.
26  Men med hensyn til at de døde oprejses, har I da ikke læst i Moses’ bog, i beretningen om tornebusken, hvordan Gud sagde til ham: ’Jeg er Abrahams Gud og Isaks Gud og Jakobs Gud’?
27  Han er ikke dødes men levendes Gud. I tager meget fejl.“
28  En af de skriftlærde, som var kommet hen og havde hørt dem diskutere og lagt mærke til at han svarede dem udmærket, spurgte ham nu: „Hvilket bud er det første af alle?“
29  Jesus svarede: „Det første er: ’Hør, Israel, Jehova vor Gud er én Jehova,
30  og du skal elske Jehova din Gud af hele dit hjerte og af hele din sjæl og af hele dit sind og af hele din styrke.’
31  Det andet er dette: ’Du skal elske din næste som dig selv.’ Der er ikke noget andet bud som er større end disse.“
32  Den skriftlærde sagde til ham: „Lærer, du fik sagt udmærket og i overensstemmelse med sandheden: ’Han er én, og der er ingen anden end ham’;
33  og dette at elske ham med hele sit hjerte og med hele sin forstand og med hele sin styrke, og dette at elske sin næste som sig selv, er langt mere værd end alle brændofre og slagtofre.“
34  Da Jesus så at han svarede forstandigt, sagde han til ham: „Du er ikke langt fra Guds rige.“ Men ingen turde stille ham spørgsmål mere.
35  Da Jesus underviste i templet begyndte han imidlertid i et svar at sige: „Hvordan kan de skriftlærde sige at Messias er Davids søn?
36  Ved den hellige ånd har David selv sagt: ’Jehova sagde til min Herre: „Sæt dig ved min højre hånd indtil jeg lægger dine fjender under dine fødder.“’
37  David selv kalder ham ’Herre’, så hvordan kan det gå til at han er hans søn? Og den store folkemængde hørte med glæde på ham.
38  Og i sin undervisning fortsatte han med at sige: „Tag jer i agt for de skriftlærde, som gerne vil gå rundt i lange klæder og gerne vil at der hilses på dem på torvene
39  og ønsker de forreste siddepladser i synagogerne og de fornemste pladser ved aftensmåltiderne.
40  Det er dem der opsluger enkernes hjem og som et skalkeskjul siger lange bønner; de vil få en strengere dom.“
41  Og han satte sig over for bidragsbøsserne og gav sig til at betragte hvordan folkemængden lagde penge i bidragsbøsserne; og mange rige lagde mange mønter i.
42  Nu kom der en fattig enke og lagde to småmønter i af meget ringe værdi.
43  Så kaldte han sine disciple til sig og sagde til dem: „Jeg skal sige jer en sandhed: Denne fattige enke lagde mere i end alle de andre som lagde penge i bidragsbøsserne;
44  for de lagde alle i af deres overflod, men hun lagde i af sin armod alt hvad hun havde, alle sine midler at leve af.“
markus 13
13  Idet han var på vej ud af templet sagde en af hans disciple til ham: „Lærer, se! hvilke sten og hvilke bygninger!“
2  Men Jesus sagde til ham: „Ser du disse store bygninger? Her skal afgjort ikke lades sten på sten tilbage som ikke vil blive revet ned.“
3  Og mens han sad på Oliebjerget lige over for templet, begyndte Peter og Jakob og Johannes og Andreas at spørge ham da de var for sig selv:
4  „Sig os: Hvornår vil disse ting ske, og hvad vil være tegnet når alle disse ting skal komme til en afslutning?“
5  Så sagde Jesus til dem: „Pas på at ingen vildleder jer.
6  Mange vil komme på grundlag af mit navn og sige: ’Det er mig,’ og de vil vildlede mange.
7  Og når I hører om krige og rygter om krige, så bliv ikke opskræmte; dette må nødvendigvis ske, men enden er der ikke endnu.
8  For nation skal rejse sig mod nation og rige mod rige, der skal være jordskælv det ene sted efter det andet, der skal være tilfælde af hungersnød. Dette er en begyndelse til veer.
9  Men I, I skal give agt på jer selv; man vil overgive jer til lokale domstole, og I vil blive pryglet i synagoger og blive stillet for landshøvdinger og konger for min skyld, til et vidnesbyrd for dem.
10  Og det er nødvendigt at den gode nyhed først forkyndes blandt alle nationerne.
11  Men når de fører jer af sted for at overgive jer, så vær ikke forud bekymrede for hvad I skal sige, men sig det der bliver jer givet i den time, for det er ikke jer der taler, men den hellige ånd.
12  Endvidere vil broder overgive broder til døden, og en fader [sit] barn, og børn vil sætte sig op imod forældre og bringe død over dem;
13  og I vil blive genstand for alles had på grund af mit navn. Men det er den der har holdt ud til enden der bliver frelst.
14  Men når I får øje på afskyeligheden der forårsager ødelæggelse, idet den står hvor den ikke bør stå (lad læseren bruge dømmekraft), så lad dem der er i Judæa flygte til bjergene.
15  Lad ikke den der er på taget stige ned eller gå ind for at hente noget i sit hus;
16  og lad ikke den der er på marken vende hjem for at hente sin yderklædning.
17  Ve de gravide kvinder og dem der har et barn at give bryst i de dage!
18  Bliv ved med at bede om at det ikke sker om vinteren;
19  for de dage vil være trængsel[sdage] af en sådan art som der ikke har været fra begyndelsen af skabningen som Gud skabte, frem til den tid, og som ikke vil indtræffe igen.
20  Ja, hvis Jehova ikke afkortede dagene, ville intet kød blive frelst. Men på grund af de udvalgte, som han har udvalgt, har han afkortet dagene.
21  Og hvis nogen da siger til jer: ’Se! Her er Messias,’ ’Se! Dér er han,’ så tro det ikke.
22  Falske messiasser og falske profeter vil nemlig fremstå og gøre tegn og undere for at føre de udvalgte vild, om muligt.
23  Men I, I skal give agt; jeg har sagt jer alt forud.
24  Men i de dage, efter den trængsel, skal solen formørkes, og månen skal ikke give sit lys,
25  og stjernerne vil falde ned fra himmelen, og kræfterne som er i himlene skal rystes.
26  Og derpå skal de se Menneskesønnen komme i skyer med stor magt og herlighed.
27  Og så vil han udsende englene og samle sine udvalgte fra de fire vinde, fra jordens ende til himmelens ende.
28  Men lær følgende af billedet med figentræet: Så snart dets unge gren bliver blød og skyder blade, ved I at sommeren er nær.
29  Således ved I også, når I ser disse ting ske, at han er nær for døren.
30  Jeg skal sige jer en sandhed: Denne generation skal afgjort ikke forsvinde før alt dette sker.
31  Himmelen og jorden skal forsvinde, men mine ord skal ikke forsvinde.
32  Men om den dag eller timen ved ingen noget, hverken englene i himmelen eller Sønnen, kun Faderen.
33  Vær agtpågivende, våg, for I ved ikke hvornår den fastsatte tid er inde.
34  Det er som en mand der rejste udenlands, som forlod sit hus og overgav myndigheden til sine trælle, gav enhver sit arbejde og befalede dørvogteren at holde sig vågen.
35  Hold jer derfor vågne; I ved jo ikke hvornår husets herre kommer, om det bliver sent på dagen eller ved midnat eller ved hanegal eller tidligt om morgenen,
36  for at han ikke, når han pludselig kommer, finder jer sovende.
37  Men hvad jeg siger til jer, siger jeg til alle: Hold jer vågne.“
markus 14
14  Nu var der to dage til påsken og de usyrede brød[s højtid]. Og de øverste præster og de skriftlærde var i færd med at undersøge hvordan de med list kunne pågribe ham og dræbe ham;
2  de blev nemlig ved med at sige: „Ikke i højtiden; der kunne måske blive folkeoptøjer.“
3  Og mens han var i Betania i Simon den Spedalskes hus og lå til bords, kom der en kvinde med en alabastkrukke med vellugtende olie, ægte og meget dyr nardussalve. Hun brød hul på alabastkrukken og gav sig til at gyde den ud over hans hoved.
4  Da var der nogle som indbyrdes gav udtryk for harme: „Hvorfor skal der ødsles sådan med den vellugtende olie?
5  Denne vellugtende olie kunne jo have været solgt for mere end tre hundrede denarer og givet til de fattige!“ Og de følte stor uvilje mod hende.
6  Men Jesus sagde: „Lad hende være. Hvorfor prøver I at volde hende besvær? Det er en smuk gerning hun har gjort mod mig.
7  De fattige har I jo altid hos jer, og når som helst I ønsker det, kan I altid gøre godt mod dem, men mig har I ikke altid.
8  Hun har gjort hvad hun kunne; hun har på forhånd kommet vellugtende olie på mit legeme med henblik på min begravelse.
9  Jeg skal sige jer en sandhed: Overalt hvor den gode nyhed forkyndes i hele verden, skal det som denne kvinde har gjort også fortælles, til minde om hende.“
10  Og Judas Iskariot, en af de tolv, gik til de øverste præster for at forråde ham til dem.
11  Da de hørte det, frydede de sig og lovede at give ham sølvpenge. Så begyndte han at undersøge hvordan han kunne forråde ham på et belejligt tidspunkt.
12  Og på den første af de usyrede brøds dage, hvor man plejede at slagte påske[offeret], sagde hans disciple til ham: „Hvor ønsker du at vi skal gå hen og træffe forberedelser til at du kan spise påske[måltidet]?“
13  Han sendte så to af sine disciple af sted og sagde til dem: „Gå ind i byen, og en mand som bærer en lerkrukke med vand vil møde jer. Følg ham,
14  og dér hvor han går ind, siger I til husets herre: ’Læreren siger: „Hvor er gæsteværelset til mig, hvor jeg kan spise påske[måltidet] sammen med mine disciple?“’
15  Og han vil vise jer et stort rum ovenpå, udstyret og parat; og dér skal I tilberede [det] til os.“
16  Så gik disciplene ud, og de kom ind i byen og fandt at det var ganske som han havde sagt dem; og de traf forberedelser til påsken.
17  Efter at det var blevet aften kom han med de tolv.
18  Og da de lå til bords og spiste, sagde Jesus: „Jeg skal sige jer en sandhed: En af jer, en som spiser sammen med mig, vil forråde mig.“
19  De begyndte at blive bedrøvede og at sige til ham, den ene efter den anden: „Det er ikke mig, vel?“
20  Han sagde til dem: „Det er en af de tolv, en som dypper sammen med mig i den fælles skål.
21  Menneskesønnen går ganske rigtig bort, sådan som der står skrevet om ham, men ve det menneske ved hvem Menneskesønnen bliver forrådt! Det ville have været bedre for det menneske om det ikke var blevet født.“
22  Og mens de fortsatte med at spise, tog han et brød, udtalte en velsignelse, brækkede det i stykker, gav dem det og sagde: „Tag det, dette betyder mit legeme.“
23  Så tog han et bæger, og efter at have sagt tak gav han dem det, og de drak alle af det.
24  Og han sagde til dem: „Dette betyder mit blod, ’pagtens blod’, der skal udgydes til gavn for mange.
25  Jeg vil sige jer en sandhed: Jeg skal afgjort ikke mere drikke af vintræets frugt før den dag da jeg drikker den ny i Guds rige.“
26  Til sidst, efter at have sunget lovsange, gik de ud til Oliebjerget.
27  Og Jesus sagde til dem: „I vil alle blive bragt til snublen og fald, for der står skrevet: ’Jeg vil slå hyrden, og fårene skal spredes.’
28  Men efter at jeg er blevet oprejst vil jeg gå forud for jer til Galilæa.“
29  Men Peter sagde til ham: „Selv om alle de andre bringes til snublen og fald, så vil jeg dog ikke.“
30  Så sagde Jesus til ham: „Jeg skal sige dig sandheden: I dag, ja i denne nat, før hanen galer to gange, vil selv du tre gange nægte at kendes ved mig.“
31  Men han begyndte at tale endnu ivrigere: „Om jeg så skulle blive nødt til at dø sammen med dig, vil jeg bestemt ikke nægte at kendes ved dig.“ Sådan sagde alle de andre også.
32  Så kom de til et sted som hedder Getsemane, og han sagde til sine disciple: „Sæt jer her mens jeg beder.“
33  Og han tog Peter og Jakob og Johannes med sig, og han begyndte at blive forfærdet og at ængstes.
34  Og han sagde til dem: „Min sjæl er dybt bedrøvet, ja til døden. Bliv her og hold jer vågne.“
35  Og han gik lidt videre, lod sig falde ned på jorden og begyndte at bede om at den time måtte gå ham forbi, hvis det var muligt.
36  Og han fortsatte med at sige: „Abba, Fader, alt er muligt for dig; tag dette bæger bort fra mig. Dog ikke hvad jeg vil, men hvad du vil.“
37  Og han kom og fandt dem sovende, og han sagde til Peter: „Simon, sover du? Magtede du ikke at holde dig vågen én time?
38  Bliv ved med at holde jer vågne og bed fortsat, så I ikke kommer ind i fristelse. Ånden er naturligvis ivrig, men kødet er svagt.“
39  Og han gik igen væk og bad, idet han sagde de samme ord.
40  Og atter kom han og fandt dem sovende, for deres øjne var tunge, og de vidste ikke hvad de skulle svare ham.
41  Og han kom tredje gang og sagde til dem: „På en tid som denne sover I og hviler jer! Det er nok! Timen er kommet! Se, Menneskesønnen forrådes i synderes hænder.
42  Stå op, lad os gå. Se! Den der forråder mig er kommet nær.“
43  Og straks, endnu mens han talte, kom Judas, en af de tolv, og sammen med ham en skare med sværd og køller, fra de øverste præster og de skriftlærde og de ældste.
44  Den der forrådte ham havde aftalt et tegn med dem og sagt: „Den jeg kysser, ham er det; anhold ham og før ham sikkert bort.“
45  Og han gik lige hen, nærmede sig ham og sagde: „Rabbi!“ og kyssede ham meget ømt.
46  Så lagde de hånd på ham og anholdt ham.
47  Men en af dem som stod der, trak sit sværd og slog efter ypperstepræstens træl og huggede øret af ham.
48  Det fik Jesus til at sige til dem: „Er I kommet ud med sværd og køller som mod en røver for at arrestere mig?
49  Dag efter dag var jeg hos jer i templet og underviste, og dog anholdt I mig ikke. Det er imidlertid for at Skrifterne kan blive opfyldt.“
50  Og de forlod ham alle og flygtede.
51  Men en ung mand som bar en klædning af fint linned på den nøgne [krop] begyndte at følge lige efter ham; og man prøvede at gribe ham,
52  men han efterlod linnedklædningen og slap nøgen bort.
53  De førte nu Jesus af sted til ypperstepræsten, og alle de øverste præster og de ældste og de skriftlærde samledes.
54  Men Peter fulgte i god afstand efter ham helt ind i ypperstepræstens gård; og han sad sammen med husets tjenere og varmede sig ved en klar ild.
55  I mellemtiden søgte de øverste præster og hele Sanhedrinet at finde et vidnesbyrd mod Jesus for at bringe død over ham, men de fandt intet.
56  Mange vidnede ganske vist falsk imod ham, men deres vidnesbyrd stemte ikke overens.
57  Og nogle rejste sig og vidnede falsk imod ham idet de sagde:
58  „Vi har hørt ham sige: ’Jeg vil nedrive dette tempel der er gjort med hænder, og på tre dage vil jeg bygge et andet der ikke er gjort med hænder.’“
59  Men heller ikke her stemte deres vidnesbyrd overens.
60  Da rejste ypperstepræsten sig i deres midte og spurgte Jesus, idet han sagde: „Svarer du slet ikke? Hvad er det de vidner imod dig?“
61  Men han tav og gav slet intet svar. Ypperstepræsten begyndte igen at spørge ham ud og sagde til ham: „Er du Messias, søn af den Velsignede?“
62  Så sagde Jesus: „Det er jeg, og I skal se Menneskesønnen sidde ved kraftens højre hånd og komme med himmelens skyer.“
63  Da sønderrev ypperstepræsten sine underklæder og sagde: „Hvad brug har vi mere for vidner?
64  I har hørt [guds]bespottelsen. Hvad synes I?“ De dømte ham alle skyldig til døden.
65  Og nogle begyndte at spytte på ham og tilhylle hans ansigt og slå ham med knytnæver og sige til ham: „Profetér!“ Og retsbetjentene tog ham idet de gav ham lussinger.
66  Mens Peter var nedenunder i gården, kom en af ypperstepræstens tjenestepiger,
67  og da hun fik øje på Peter der varmede sig, så hun nøjere på ham og sagde: „Du var også sammen med Nazaræeren, denne Jesus.“
68  Men han benægtede det og sagde: „Jeg kender ham ikke og jeg forstår ikke hvad du siger,“ og han gik udenfor i forhallen.
69  Og da tjenestepigen så ham dér sagde hun igen til de omkringstående: „Det er en af dem.“
70  Men han benægtede det igen. Lidt efter sagde de omkringstående på ny til Peter: „Vist er du en af dem, for du er jo galilæer.“
71  Men han begyndte at bande og sværge: „Jeg kender ikke det menneske I snakker om.“
72  Og straks galede hanen anden gang; og Peter huskede hvad Jesus havde sagt til ham: „Før hanen galer to gange, vil du tre gange nægte at kendes ved mig.“ Og han brød sammen og græd.
markus 15
15  Og straks ved daggry holdt de øverste præster råd sammen med de ældste og de skriftlærde, ja hele Sanhedrinet, og de bandt Jesus og førte ham af sted og overgav ham til Pilatus.
2  Og Pilatus stillede ham spørgsmålet: „Er du jødernes konge?“ Som svar sagde han til ham: „Du siger [det] selv.“
3  Men de øverste præster gav sig til at anklage ham for mange ting.
4  Nu gav Pilatus sig igen til at udspørge ham, idet han sagde: „Svarer du slet ikke? Se hvor mange ting de anklager dig for.“
5  Men Jesus svarede ikke yderligere, så Pilatus begyndte at undre sig.
6  Nu plejede han ved hver højtid at give dem en fange fri, den de bad om.
7  På den tid var han der blev kaldt Barabbas fængslet sammen med oprørerne, som under deres oprør havde begået mord.
8  Folkemængden kom nu op og bad om det han plejede at gøre for dem.
9  Pilatus svarede dem idet han sagde: „Ønsker I at jeg skal frigive jer jødernes konge?“
10  Han var nemlig klar over at det var af misundelse at de øverste præster havde udleveret ham.
11  Men de øverste præster hidsede folkemængden op for at opnå at han i stedet gav dem Barabbas fri.
12  Igen svarede Pilatus idet han sagde til dem: „Hvad skal jeg da gøre med ham I kalder jødernes konge?“
13  De råbte atter: „Pælfæst ham!“
14  Men Pilatus fortsatte med at sige til dem: „Jamen hvad ondt har han da begået?“ Men de råbte blot endnu højere: „Pælfæst ham!“
15  Da Pilatus ønskede at stille folkemængden tilfreds gav han dem så Barabbas fri, og efter at have ladet Jesus piske overgav han ham til at blive pælfæstet.
16  Soldaterne førte ham nu ind i gården, det vil sige ind i landshøvdingens palads; så sammenkaldte de hele hærafdelingen,
17  og de klædte ham i purpur og flettede en tornekrone og satte den på ham.
18  Og de begyndte at hilse ham: „Vær hilset, jødernes konge!“
19  De slog ham også i hovedet med en rørkæp og spyttede på ham, og idet de lagde sig på knæ bøjede de sig ærbødigt for ham.
20  Til sidst, da de havde gjort nar af ham, tog de purpurklædningen af ham og gav ham hans egne yderklæder på. Og de førte ham ud for at pælfæste ham.
21  Og en forbipasserende, Simon fra Kyrene, fader til Alexander og Rufus, der var på vej ind fra landet, pålagde de som tvungen tjeneste at bære hans marterpæl.
22  De førte ham så til stedet Golgata, der oversat betyder: Hovedskalsted.
23  Her prøvede de at give ham vin tilsat myrra som bedøvende middel, men han ville ikke tage det.
24  De pælfæstede ham så og delte hans yderklæder ved at kaste lod om dem, om hvem der skulle tage hvad.
25  Det var nu den tredje time, og de pælfæstede ham.
26  Og indskriften med beskyldningen mod ham var skrevet ovenover: „Jødernes konge.“
27  Desuden pælfæstede de to røvere sammen med ham, én ved hans højre side og én ved hans venstre side.
28  ——
29  Og de forbipasserende begyndte at spotte ham, idet de rystede på hovedet og sagde: „Ha! Du som ville rive templet ned og bygge det op på tre dage,
30  frels dig selv, stig ned fra marterpælen.“
31  På lignende måde begyndte også de øverste præster sammen med de skriftlærde indbyrdes at gøre nar og sige: „Andre har han frelst; sig selv kan han ikke frelse!
32  Lad nu Messias, Israels konge, stige ned fra marterpælen, så vi kan se og tro.“ Endog de der var pælfæstet sammen med ham begyndte at skælde ham ud.
33  Da den sjette time kom, blev der mørke over hele landet indtil den niende time.
34  Og ved den niende time råbte Jesus med høj røst: „Eli, Eli, lama sabachthani?“ der oversat betyder: „Min Gud, min Gud, hvorfor har du forladt mig?“
35  Og nogle af dem som stod ved siden af, sagde da de hørte det: „Se! Han kalder på Elias.“
36  Men en løb hen, gennemvædede en svamp med sur vin, satte den på en rørkæp og lod ham drikke, idet han sagde: „Lad ham være! Lad os se om Elias kommer for at tage ham ned.“
37  Men Jesus udstødte et højt råb og udåndede.
38  Og forhænget i helligdommen blev flænget i to dele fra øverst til nederst.
39  Da nu centurionen som stod lige over for ham, så at han udåndede under disse omstændigheder, sagde han: „Dette menneske var virkelig Guds søn.“
40  Der var også kvinder, som så til på afstand, og blandt dem var Maria Magdalene, og Maria, moderen til Jakob den Lille og Joses, og Salome,
41  de som havde ledsaget ham og sørget for ham da han var i Galilæa, og mange andre kvinder som var kommet op til Jerusalem sammen med ham.
42  Da det nu allerede var sent på eftermiddagen, og fordi det var beredelsesdag, det vil sige dagen før sabbatten,
43  kom Josef fra Arimatæa, et agtet medlem af rådet, som også selv ventede på Guds rige. Han tog mod til sig og gik ind til Pilatus og bad om at få Jesu legeme.
44  Men Pilatus undrede sig over at han allerede skulle være død, og han tilkaldte centurionen og spurgte ham om han allerede var død.
45  Og da han havde skaffet sig vished gennem centurionen, lod han Josef få liget.
46  Han købte så fint linned og tog ham ned, svøbte ham ind i det fine linned og lagde ham i en grav der var hugget ud i en klippe; og han rullede en sten for indgangen til mindegraven.
47  Men Maria Magdalene og Maria, Joses’ moder, blev ved at betragte stedet hvor han var blevet lagt.
markus 16
16  Da sabbatten så var gået, købte Maria Magdalene og Maria, Jakobs moder, og Salome vellugtende stoffer for at gå ud og indgnide ham med olie.
2  Og meget tidligt på ugens første dag kom de til mindegraven, da solen var stået op.
3  Og de sagde til hinanden: „Hvem skal rulle stenen væk fra indgangen til mindegraven for os?“
4  Men da de kiggede op, så de at stenen var blevet rullet væk, skønt den var meget stor.
5  Da de kom ind i mindegraven, så de en ung mand sidde ved den højre side iført en lang, hvid klædning, og de blev forfærdede.
6  Han sagde til dem: „Vær ikke forfærdede. I søger Jesus Nazaræeren, som blev pælfæstet. Han er blevet oprejst, han er ikke her. Se! Det er stedet hvor de lagde ham.
7  Men gå hen og sig til hans disciple og Peter: ’Han går forud for jer til Galilæa; dér vil I se ham, sådan som han har sagt jer.’“
8  Og da de kom ud, flygtede de fra mindegraven, for de rystede og var stærkt bevægede. Og de sagde ikke noget til nogen, for de var bange.
9  Efter at han var opstået tidligt på den første dag i ugen, viste han sig først for Maria Magdalene, af hvem han havde uddrevet syv dæmoner.
10  Hun gik hen og fortalte det til dem som havde været sammen med ham, og som sørgede og græd.
11  Men da de hørte at han igen var i live og var blevet set af hende, troede de det ikke.
12  Og efter dette viste han sig i en anden skikkelse for to af dem mens de kom gående, på vej ud på landet;
13  og de kom tilbage og fortalte det til de andre. Men dem troede de heller ikke på.
14  Senere viste han sig så for de elleve selv, mens de lå til bords, og han bebrejdede [dem] deres mangel på tro og deres hårdhjertethed, fordi de ikke troede på dem som havde set ham, nu han var oprejst fra de døde.
15  Og han sagde til dem: „Gå ud i hele verden og forkynd den gode nyhed for al skabningen.
16  Den der tror og bliver døbt, vil blive frelst, men den der ikke tror, vil blive dømt skyldig.
17  Og disse tegn skal følge dem der tror: Ved hjælp af mit navn skal de uddrive dæmoner, de skal tale i tunger,
18  og med deres hænder skal de tage slanger op, og hvis de drikker noget dødbringende, vil det overhovedet ikke skade dem. De skal lægge deres hænder på syge, og de skal blive raske.“
19  Derpå blev så Herren Jesus, efter at have talt til dem, taget op til himmelen, og han satte sig ved Guds højre hånd.
20  Men de gik ud og forkyndte overalt, mens Herren arbejdede med og gav budskabet sin støtte gennem de ledsagende tegn.
lukas 1
1  Eftersom mange har påtaget sig at udarbejde en beretning om de kendsgerninger der fuldt ud bliver troet iblandt os,
2  sådan som de der fra begyndelsen var øjenvidner og budskabets tjenere har overleveret os dem,
3  har også jeg besluttet, efter omhyggeligt at have gået alle ting igennem forfra, at skrive dem ned til dig i logisk rækkefølge, højtærede Theofilus,
4  således at du kan blive helt klar over hvor sikre de ting er som du er blevet mundtligt undervist i.
5  I de dage da Herodes var konge i Judæa var der en præst ved navn Zakarias af Abijas skifte; hans hustru var en af Arons døtre, og hendes navn var Elisabet.
6  De var begge retfærdige for Gud, idet de vandrede udadleligt, i overensstemmelse med alle Jehovas bud og lovbestemmelser.
7  Men de var barnløse, for Elisabet var ufrugtbar, og begge var de godt oppe i årene.
8  Mens han nu tjente for Gud som præst, da turen var kommet til hans skifte,
9  blev det, efter præsteembedets skik, hans lod at ofre røgelse når han gik ind i Jehovas helligdom;
10  og hele forsamlingen af folket var udenfor og bad ved den time røgelsesofferet blev bragt.
11  Men Jehovas engel viste sig for ham, stående ved højre side af røgelsesalteret.
12  Og Zakarias blev stærkt foruroliget ved at se [engelen], og han blev grebet af frygt.
13  Engelen sagde imidlertid til ham: „Vær ikke bange, Zakarias, for din bøn er blevet velvilligt hørt, og din hustru Elisabet skal føde dig en søn, og du skal give ham navnet Johannes.
14  Og du vil få glæde, ja stor glæde, og mange vil frydes over hans fødsel,
15  for han skal være stor i Jehovas øjne. Men vin og stærk drik må han ikke drikke, og lige fra sin moders liv vil han være fyldt med hellig ånd;
16  og mange af Israels sønner vil han vende om til Jehova, deres Gud.
17  Og han vil gå foran ham med Elias’ ånd og kraft, for at vende fædres hjerter om til børn og ulydige til retfærdiges praktiske visdom, for at gøre et beredt folk klar til Jehova.“
18  Og Zakarias sagde til engelen: „Hvordan kan jeg være sikker på dette? Jeg er jo gammel og min hustru er godt oppe i årene.“
19  Som svar sagde engelen til ham: „Jeg er Gabriel, som står lige foran Gud, og jeg er blevet udsendt for at tale med dig og forkynde dig den gode nyhed om disse ting.
20  Og se, du vil blive stum og ude af stand til at tale indtil den dag disse ting sker, fordi du ikke troede mine ord, som vil blive opfyldt til deres fastsatte tid.“
21  Imens ventede folket stadig på Zakarias, og man begyndte at undre sig over at han blev så længe i helligdommen.
22  Og da han kom ud kunne han ikke tale til dem, og de blev klar over at han lige havde haft et overnaturligt syn i helligdommen; og han blev ved med at gøre tegn til dem, men forblev stum.
23  Da nu hans dage med offentlig tjeneste var gået, tog han hjem.
24  Efter disse dage blev hans hustru Elisabet gravid; og hun holdt sig afsondret i fem måneder, idet hun sagde:
25  „Således har Jehova handlet med mig i disse dage hvor han har vist mig sin opmærksomhed for at tage min skændsel blandt mennesker bort.“
26  I hendes sjette måned blev engelen Gabriel udsendt fra Gud til en by i Galilæa ved navn Nazaret,
27  til en jomfru der var lovet bort til ægteskab med en mand ved navn Josef af Davids hus; og jomfruens navn var Maria.
28  Og [engelen] kom ind til hende og sagde: „Vær hilset, du højt begunstigede, Jehova er med dig.“
29  Men hun blev dybt foruroliget over det han sagde og begyndte at spekulere på hvad dette kunne være for en hilsen.
30  Så sagde engelen til hende: „Vær ikke bange, Maria, for du har fundet yndest hos Gud;
31  og se, du skal undfange i dit moderliv og føde en søn, og du skal give ham navnet Jesus.
32  Han skal være stor og skal kaldes den Højestes søn, og Jehova Gud vil give ham hans fader Davids trone,
33  og han skal herske som konge over Jakobs hus for evigt, og der skal ikke være ende på hans kongedømme.“
34  Men Maria sagde til engelen: „Hvorledes skal dette gå til, da jeg ikke har omgang med nogen mand?“
35  Som svar sagde engelen til hende: „Hellig ånd vil komme over dig, og kraft fra den Højeste vil overskygge dig. Derfor skal det der fødes også kaldes helligt, Guds søn.
36  Og se! Elisabet, din slægtning, også hun har undfanget en søn, i sin alderdom, og dette er den sjette måned for hende der kaldes ufrugtbar;
37  for intet som Gud siger, vil være umuligt for ham.“
38  Da sagde Maria: „Se! Jehovas trælkvinde! Måtte det gå mig som du har sagt.“ Så forlod engelen hende.
39  I de dage brød Maria så op og skyndte sig ind i bjerglandet, til en by i Juda,
40  og hun gik ind i Zakarias’ hjem og hilste på Elisabet.
41  Da Elisabet nu hørte Marias hilsen, sprang fosteret i hendes liv, og Elisabet blev fyldt med hellig ånd,
42  og hun udstødte et højt råb og sagde: „Velsignet er du blandt kvinder, og velsignet er dit livs frugt!
43  Hvordan kan det nu være at dette [privilegium] er blevet mit, at min Herres moder kommer til mig?
44  For se, da lyden af din hilsen nåede mine ører, sprang fosteret i mit liv af stor glæde.
45  Og lykkelig er hun som troede, for alt hvad der er sagt hende fra Jehova vil gå i opfyldelse.“
46  Og Maria sagde: „Min sjæl forkynder Jehovas storhed,
47  og min ånd glæder sig usigeligt over Gud, min Frelser;
48  for han har set til sin trælkvindes ringe stilling. For se! fra nu af vil alle generationer prise mig lykkelig,
49  for den Mægtige har gjort store ting mod mig, og helligt er hans navn;
50  og generation efter generation er hans barmhjertighed over dem der frygter ham.
51  Han har udøvet magt med sin arm: dem der er hovmodige i deres hjertes tanker har han spredt for alle vinde.
52  Magthavere har han stødt fra troner, og han har ophøjet småfolk;
53  sultne har han mættet med gode ting, og rige har han sendt tomhændede bort.
54  Han er kommet Israel, sin tjener, til hjælp, for at huske barmhjertighed,
55  sådan som han har sagt til vore forfædre, til Abraham og hans afkom, i al evighed.“
56  Maria blev hos hende i omkring tre måneder og vendte så tilbage til sit eget hjem.
57  Nu kom tiden til at Elisabet skulle føde, og hun blev moder til en søn.
58  Og naboerne og hendes slægtninge hørte at Jehova havde gjort sin barmhjertighed mod hende stor, og de frydede sig sammen med hende.
59  Og på den ottende dag kom man for at omskære barnet, og man ville give det faderens navn, Zakarias.
60  Men moderen svarede og sagde: „Nej, nej! han skal hedde Johannes.“
61  Så sagde man til hende: „Der er ingen af dine slægtninge der har dette navn.“
62  Derpå gav de sig til ved tegn at spørge faderen hvad han ønskede det skulle hedde.
63  Og han bad om en tavle og skrev: „Johannes er hans navn.“ Da undrede de sig alle.
64  Øjeblikkelig åbnedes hans mund, og hans tunge løsnedes, og han begyndte at tale idet han velsignede Gud.
65  Og frygt greb alle dem som boede i deres nabolag; og i hele Judæas bjergland begyndte alt dette at blive omtalt,
66  og alle som hørte det, gemte det i deres hjerte idet de sagde: „Hvad mon dette barn skal være?“ For Jehovas hånd var jo med det.
67  Og Zakarias, dets fader, blev fyldt med hellig ånd og profeterede idet han sagde:
68  „Velsignet være Jehova, Israels Gud, fordi han har vendt sin opmærksomhed mod sit folk og bragt det udfrielse.
69  Og han har oprejst os et frelseshorn i sin tjener Davids hus,
70  sådan som han gennem sine hellige profeters mund fra gammel tid har talt
71  om en frelse fra vore fjender og fra alle dem der hader os, fra deres hånd,
72  for at øve barmhjertighed i forbindelse med vore forfædre og huske sin hellige pagt,
73  eden han tilsvor vor forfader Abraham,
74  om at give os det [privilegium], når vi var friet af fjendehånd, frygtløst at yde ham hellig tjeneste
75  med loyalitet og retfærdighed for hans øjne alle vore dage.
76  Og du, lille barn, du skal kaldes den Højestes profet, for du vil gå forud for Jehova for at berede hans veje,
77  for at give hans folk kundskab om frelse ved tilgivelse af deres synder,
78  på grundlag af vor Guds inderlige medfølelse. Ved den vil et daggry fra det høje besøge os
79  for at give lys til dem der sidder i mørke og i dødens skygge, og lede vore fødder sikkert ind på fredens vej.“
80  Og drengen voksede og styrkedes i ånd, og han opholdt sig i ørkenerne indtil den dag han skulle træde åbent frem for Israel.
lukas 2
2  Det var i de dage der udgik en bestemmelse fra kejser Augustus om at hele den beboede jord skulle indskrives;
2  (denne første indskrivning fandt sted da Quirinius var landshøvding i Syrien;)
3  og alle tog af sted, hver til sin by, for at blive indskrevet.
4  Da Josef var af Davids hus og slægt, tog han naturligvis også af sted fra Galilæa, fra byen Nazaret, op til Judæa, til Davids by, som hedder Betlehem,
5  for at blive indskrevet sammen med Maria, der som lovet var givet ham til ægte og nu var gravid.
6  Det var mens de var dér at dagene til hun skulle føde udløb.
7  Og hun fødte sin søn, den førstefødte, og hun svøbte ham i bind og lagde ham i en krybbe, for der var ikke plads til dem i overnatningsrummet.
8  I den samme egn var der også hyrder som levede udendørs og holdt vagt over deres hjord om natten.
9  Og pludselig stod Jehovas engel hos dem, og Jehovas herlighed strålede om dem, og de blev meget bange.
10  Men engelen sagde til dem: „I skal ikke være bange, for, se, jeg forkynder jer en god nyhed om en stor glæde som vil blive hele folket til del,
11  for i dag er der født jer en frelser, som er Kristus, Herren, i Davids by.
12  Og dette skal være et tegn for jer: I vil finde et spædbarn der er svøbt i bind og ligger i en krybbe.“
13  Og pludselig var der sammen med engelen en mængde fra den himmelske hær, og de priste Gud og sagde:
14  „Ære til Gud i det højeste, og på jorden fred blandt mennesker der har [Guds] velvilje.“
15  Da nu englene havde forladt dem og var vendt tilbage til himmelen, sagde hyrderne til hinanden: „Lad os endelig gå ind til Betlehem og se det som er sket og som Jehova har gjort os bekendt med.“
16  Og de skyndte sig af sted og fandt både Maria og Josef, og spædbarnet som lå i krybben.
17  Da de så det, bekendtgjorde de hvad der var blevet sagt til dem om dette barn.
18  Og alle der hørte det undrede sig over de ting som hyrderne fortalte dem,
19  og Maria begyndte at bevare alle disse udtalelser og at drage slutninger i sit hjerte.
20  Så vendte hyrderne tilbage, idet de herliggjorde og priste Gud for alle de ting de havde hørt og set, sådan som det var blevet dem fortalt.
21  Da otte dage var gået og han skulle omskæres, fik han navnet Jesus, det navn engelen havde nævnt før han blev undfanget i moders liv.
22  Og da deres renselsesdage i henhold til Moseloven var omme, bragte de ham op til Jerusalem for at fremstille ham for Jehova,
23  sådan som der står skrevet i Jehovas lov: „Alt af hankøn som åbner moders liv skal kaldes helligt for Jehova,“
24  og for at bringe slagtoffer i overensstemmelse med det der er sagt i Jehovas lov: „Et par turtelduer eller to dueunger.“
25  Og se, der var i Jerusalem en mand ved navn Simeon, og denne mand var retfærdig og gudfrygtig og ventede på Israels trøst, og hellig ånd var over ham.
26  Det var endvidere blevet ham guddommeligt åbenbaret ved den hellige ånd at han ikke skulle se døden før han havde set Jehovas Messias.
27  Under åndens indflydelse kom han nu ind i templet; og da forældrene kom ind med det lille barn Jesus for at gøre hvad der efter lovens skik skulle gøres for det,
28  fik han det selv i sine arme, velsignede Gud og sagde:
29  „Suveræne Herre, nu frigiver du din træl med fred, i overensstemmelse med det du har sagt;
30  for mine øjne har set dit frelsesmiddel,
31  som du har beredt for øjnene af alle folkeslagene,
32  et lys der skal fjerne sløret fra nationerne, og en herlighed for dit folk Israel.“
33  Og dets fader og moder undrede sig hele tiden over de ting der blev sagt om det.
34  Og Simeon velsignede dem og sagde til Maria, [drengens] moder: „Se! Han er lagt til fald og genrejsning for mange i Israel, og som et tegn der skal modsiges
35  (ja, et langt sværd skal gennembore din egen sjæl), for at mange hjerters overvejelser kan blive afsløret.“
36  Nu var der en profetinde, Anna, Fanuels datter, af Asers stamme (denne kvinde var godt oppe i årene; hun havde efter sin tid som jomfru levet med sin ægtemand i syv år,
37  og nu var hun enke, fireogfirs år gammel), som aldrig var borte fra templet, hvor hun nat og dag ydede hellig tjeneste med fasteperioder og bønner.
38  Og netop i den time kom hun hen og begyndte at sige Gud tak og at tale om [barnet] til alle som ventede på Jerusalems befrielse.
39  Og da de havde gennemført det alt sammen i overensstemmelse med Jehovas lov, vendte de tilbage til Galilæa, til deres egen by Nazaret.
40  Og drengen voksede og styrkedes, han fyldtes med visdom, og Guds gunst var fortsat over ham.
41  Nu var hans forældre vant til hvert år at tage til Jerusalem til påskehøjtiden.
42  Og da han var blevet tolv år, tog de derop som det var skik ved højtiden
43  og tilendebragte dagene. Da de begav sig på tilbagevejen, blev drengen Jesus tilbage i Jerusalem, og hans forældre bemærkede det ikke.
44  Da de mente at han var i rejseselskabet, tilbagelagde de en dagsrejse og begyndte så at søge efter ham blandt deres slægtninge og bekendte.
45  Men da de ikke fandt ham, vendte de tilbage til Jerusalem, idet de omhyggeligt søgte efter ham.
46  Endelig, efter tre dages forløb, fandt de ham i templet, hvor han sad midt iblandt lærerne og hørte på dem og stillede dem spørgsmål.
47  Og alle som hørte ham blev hele tiden slået af forbavselse over hans forståelse og hans svar.
48  Da de nu så ham blev de helt forbløffede, og hans moder sagde til ham: „Barn, hvorfor har du behandlet os således? Se, din fader og jeg har med stor bekymring ledt efter dig.“
49  Men han sagde til dem: „Hvorfor ledte I efter mig? Vidste I ikke at jeg måtte være i min Faders [hus]?“
50  De fattede imidlertid ikke hvad han sagde til dem.
51  Men han tog med dem ned og kom til Nazaret, og han fortsatte med at underordne sig dem. Og hans moder bevarede omhyggeligt alle disse udtalelser i sit hjerte.
52  Og Jesus gjorde stadig fremskridt i visdom og legemlig vækst og i gunst hos Gud og mennesker.
lukas 3
3  I det femtende år af kejser Tiberius’ regeringstid, da Pontius Pilatus var landshøvding i Judæa, og Herodes var landsdelshersker i Galilæa, og hans broder Filip var landsdelshersker i Ituræas og Trakonitis’ land, og Lysanias var landsdelshersker i Abilene,
2  i den overordnede præst Annas’ og i Kajfas’ dage, kom Guds erklæring til Johannes, Zakarias’ søn, i ørkenen.
3  Han kom så til hele landet omkring Jordan og forkyndte en dåb der [som symbol] betegner sindsændring til synders tilgivelse,
4  som der står skrevet i bogen med profeten Esajas’ ord: „Hør! Der er en som råber i ørkenen: ’I må berede Jehovas vej, gøre hans veje lige.
5  Hver kløft må fyldes op, og hvert bjerg og hver høj skal sænkes, krogede [veje] må gøres lige, og de knudrede veje gøres jævne;
6  og alt kød skal se Guds frelsesmiddel.’“
7  Derfor begyndte han at sige til de folkeskarer der kom ud for at blive døbt af ham: „Giftslangeyngel, hvem har givet jer et vink om at flygte fra den kommende vrede?
8  Så frembring da frugter som stemmer med sindsændringen. Og begynd ikke at sige til jer selv: ’Vi har Abraham til fader.’ For jeg siger jer at Gud er i stand til at oprejse Abraham børn af disse sten.
9  Ja, øksen ligger allerede ved roden af træerne; hvert træ som ikke frembringer god frugt vil altså blive hugget om og kastet i ilden.“
10  Og de mange mennesker spurgte ham: „Hvad skal vi da gøre?“
11  Som svar sagde han til dem: „Lad den der har to underklædninger dele med den der ingen har, og lad den der har noget at spise gøre det samme.“
12  Og selv skatteopkrævere kom for at blive døbt, og de sagde til ham: „Lærer, hvad skal vi gøre?“
13  Han sagde til dem: „Opkræv ikke mere end den fastsatte skat.“
14  Og mænd der gjorde militærtjeneste spurgte ham: „Og hvad skal vi gøre?“ Og han sagde til dem: „I må ikke terrorisere nogen eller rette falske anklager mod nogen, men vær tilfredse med jeres forplejning.“
15  Da nu folket var i forventning og alle i deres hjerter spurgte angående Johannes: „Kunne han måske være Messias?“
16  svarede Johannes idet han sagde til alle: „Selv døber jeg jer med vand; men han der er stærkere end jeg, kommer — jeg er ikke god nok til at løse remmen på hans sandaler — han vil døbe jer med hellig ånd og ild.
17  Han har sin kasteskovl i hånden for at rense sin tærskeplads fuldstændigt og samle hveden i sit forrådshus, men avnerne vil han brænde med en ild der ikke kan slukkes.“
18  Det var også derfor han gav mange andre tilskyndelser og blev ved at forkynde godt nyt for folket.
19  Men da Herodes, landsdelsherskeren, var blevet retledt af ham angående sin broders hustru Herodias og angående alt det onde Herodes gjorde,
20  føjede han til alle disse [gerninger] også dette: han spærrede Johannes inde i et fængsel.
21  Dengang hele folket blev døbt, blev også Jesus døbt, og mens han bad, åbnedes himmelen
22  og den hellige ånd dalede ned over ham i legemlig skikkelse som en due, og en stemme lød fra himmelen: „Du er min søn, den elskede; jeg har godkendt dig.“
23  I øvrigt var Jesus selv omkring tredive år gammel da han begyndte [sin gerning], og han var, sådan mente man, søn afJosef,[søn] af Eli,
24  [søn] af Mattat,[søn] af Levi,[søn] af Melki,[søn] af Jannaj,[søn] af Josef,
25  [søn] af Mattatias,[søn] af Amos,[søn] af Nahum,[søn] af Esli,[søn] af Naggaj,
26  [søn] af Maat,[søn] af Mattatias,[søn] af Semeïn,[søn] af Josek,[søn] af Joda,
27  [søn] af Johanan,[søn] af Resa,[søn] af Zerubbabel,[søn] af Sjealtiel,[søn] af Neri,
28  [søn] af Melki,[søn] af Addi,[søn] af Kosam,[søn] af Elmadam,[søn] af Er,
29  [søn] af Jesus,[søn] af Eliezer,[søn] af Jorim,[søn] af Mattat,[søn] af Levi,
30  [søn] af Simeon,[søn] af Juda,[søn] af Josef,[søn] af Jonam,[søn] af Eljakim,
31  [søn] af Melea,[søn] af Menna,[søn] af Mattata,[søn] af Natan,[søn] af David,
32  [søn] af Isaj,[søn] af Obed,[søn] af Boaz,[søn] af Salmon,[søn] af Nahsjon,
33  [søn] af Amminadab,[søn] af Arni,[søn] af Hezron,[søn] af Perez,[søn] af Juda,
34  [søn] af Jakob,[søn] af Isak,[søn] af Abraham,[søn] af Tara,[søn] af Nakor,
35  [søn] af Serug,[søn] af Reu,[søn] af Peleg,[søn] af Eber,[søn] af Sjela,
36  [søn] af Kenan,[søn] af Arpaksjad,[søn] af Sem,[søn] af Noa,[søn] af Lemek,
37  [søn] af Metusalem,[søn] af Enok,[søn] af Jered,[søn] af Mahalalel,[søn] af Kenan,
38  [søn] af Enosj,[søn] af Set,[søn] af Adam,[søn] af Gud.
lukas 4
4  Fyldt med hellig ånd forlod Jesus nu Jordan, og af ånden førtes han omkring i ørkenen
2  i fyrre dage, mens han blev fristet af Djævelen. Og han spiste intet i de dage, så da de var til ende, følte han sult.
3  Da sagde Djævelen til ham: „Hvis du er søn af Gud, så sig til den sten dér at den skal blive til et brød.“
4  Men Jesus svarede ham: „Der står skrevet: ’Mennesket skal ikke leve af brød alene.’“
5  Så førte han ham op og viste ham på et øjeblik alle rigerne på den beboede jord;
6  og Djævelen sagde til ham: „Jeg vil give dig hele myndigheden over dem og også deres herlighed, for den er blevet overgivet til mig, og jeg giver den til hvem jeg vil.
7  Derfor, hvis du vil udføre en tilbedelseshandling over for mig, skal det alt sammen være dit.“
8  Som svar sagde Jesus til ham: „Der står skrevet: ’Det er Jehova din Gud du skal tilbede, og det er ham alene du skal yde hellig tjeneste.’“
9  Han førte ham nu til Jerusalem og stillede ham på templets tinde og sagde til ham: „Hvis du er søn af Gud, så styrt dig ned herfra;
10  for der står skrevet: ’Han vil give sine engle påbud om dig, at de skal beskytte dig,’
11  og: ’De vil bære dig på hænder, så du aldrig skal støde din fod mod nogen sten.’“
12  Som svar sagde Jesus til ham: „Der er sagt: ’Du må ikke sætte Jehova din Gud på prøve.’“
13  Da Djævelen så var til ende med hele fristelsen, trak han sig bort fra ham indtil en bedre tid.
14  Jesus vendte nu i åndens kraft tilbage til Galilæa. Og rygtet om ham spredtes overalt i det omliggende land.
15  Og han begyndte at undervise i deres synagoger og blev berømmet af alle.
16  Så kom han til Nazaret hvor han var opfødt, og som han plejede på sabbatsdagen gik han ind i synagogen, og han rejste sig for at læse.
17  Så rakte man ham profeten Esajas’ skriftrulle, og han åbnede skriftrullen og fandt det sted hvor der stod skrevet:
18  „Jehovas ånd er over mig, fordi han salvede mig til at forkynde godt nyt for fattige; han sendte mig ud for at forkynde frigivelse for fanger og for blinde at de skal få deres syn igen, for at sende de undertvungne bort som frigivne,
19  for at forkynde Jehovas velkomne år.“
20  Derpå rullede han skriftrullen sammen, gav den tilbage til tjeneren og satte sig; og alles øjne i synagogen var spændt rettede mod ham.
21  Da begyndte han med at sige til dem: „I dag er det skriftsted I lige har hørt, blevet opfyldt.“
22  Og de begyndte alle at give ham godt vidnesbyrd og at undre sig over de vindende ord der kom fra hans mund, og de sagde: „Er det ikke en søn af Josef?“
23  Så sagde han til dem: „Uden tvivl vil I anvende dette billede om mig: ’Læge, kurér dig selv; gør også her på din hjemegn de ting vi har hørt er sket i Kapernaum.’“
24  Men han sagde: „Jeg skal sige jer som sandt er, at ingen profet er velkommen i sin hjemegn.
25  Lad mig for eksempel fortælle jer denne sandhed: Der var mange enker i Israel i Elias’ dage, da himmelen var lukket i tre år og seks måneder så der blev stor hungersnød i hele landet,
26  og dog blev Elias ikke sendt til en eneste af dem, men derimod til en enke i Zarepta i Zidons land.
27  Og der var mange spedalske i Israel på profeten Elisas tid, og dog blev ingen af dem renset, men derimod syreren Na’aman.“
28  Da de der var i synagogen hørte dette, fyldtes de alle af harme,
29  og de rejste sig og drev ham ud uden for byen, og de førte ham hen til randen af det bjerg som deres by var bygget på, for at styrte ham ned.
30  Men han gik midt igennem flokken og fortsatte på sin vej.
31  Og han kom ned til Kapernaum, en by i Galilæa. Og på sabbatten underviste han dem;
32  og de var helt forbløffede over hans måde at undervise på, for han talte med myndighed.
33  Nu var der i synagogen en mand med en ånd, en uren dæmon, og han råbte med høj røst:
34  „Arh! Hvad har vi med dig at gøre, Jesus Nazaræer? Er du kommet for at rydde os af vejen? Jeg ved godt hvem du er: Guds Hellige.“
35  Men Jesus talte strengt til den og sagde: „Ti stille, og kom ud af ham.“ Efter at have kastet manden omkuld midt iblandt dem, kom dæmonen ud af ham uden at skade ham.
36  Da blev alle slået af forbavselse, og de begyndte at tale sammen og sige: „Hvad slags tale er dette, for med myndighed og magt giver han de urene ånder ordrer, og ud kommer de?“
37  Og nyheden om ham spredtes og kom ud alle vegne i det omliggende land.
38  Efter at han havde rejst sig gik han fra synagogen ind i Simons hus. Nu var Simons svigermoder plaget af høj feber, og de rettede anmodning til ham om hende.
39  Han trådte så hen [og bøjede sig] over hende og talte strengt til feberen, og den forlod hende. Øjeblikkelig stod hun op og begyndte at sørge for dem.
40  Men da solen var ved at gå ned, kom alle som havde nogle der var syge og led af forskellige sygdomme hen til ham med dem. Han kurerede dem ved at lægge hænderne på hver enkelt af dem.
41  Også dæmoner kom ud af mange, idet de råbte og sagde: „Du er Guds søn.“ Men han talte strengt til dem og tillod dem ikke at tale, fordi de vidste at han var Messias.
42  Da det blev dag gik han imidlertid ud og tog hen til et øde sted. Men folkeskarerne begyndte at søge efter ham, og de kom helt ud hvor han var, og de prøvede at holde ham tilbage for at han ikke skulle gå fra dem.
43  Men han sagde til dem: „Jeg må nødvendigvis også forkynde den gode nyhed om Guds rige for de andre byer; det er jo dette jeg er sendt ud for.“
44  Og så fortsatte han med at forkynde i Judæas synagoger.
lukas 5
5  Ved en lejlighed da folkemængden trængtes om ham og lyttede til Guds ord, stod han ved Genezaret Sø.
2  Og han så to både der lå ved søbredden; fiskerne var gået fra borde og var ved at skylle deres net.
3  Han gik om bord i en af bådene, nemlig Simons, og bad ham lægge lidt fra land. Så satte han sig og begyndte at undervise folkeskarerne fra båden.
4  Da han holdt op med at tale, sagde han til Simon: „Læg ud hvor der er dybt, og sænk jeres net til en fangst.“
5  Men Simon sagde som svar: „Lærer, en hel nat har vi slidt og intet fået, men på dit bud vil jeg sænke nettene.“
6  Og da de havde gjort dette, indesluttede de en stor mængde fisk. Ja, deres net begyndte at gå i stykker.
7  Så gjorde de tegn til deres partnere i den anden båd om at komme og hjælpe dem; og de kom, og de fyldte begge både, så de var ved at synke.
8  Da Simon Peter så dette, kastede han sig ned for Jesu knæ og sagde: „Gå væk fra mig, for jeg er en syndig mand, Herre.“
9  Efter den fiskefangst de havde fået, var han og alle der var med ham nemlig blevet overvældet af forbavselse,
10  og det samme var både Jakob og Johannes, Zebedæus’ sønner, som var parthavere med Simon. Men Jesus sagde til Simon: „Vær ikke bange. Fra nu af er det levende mennesker du skal fange.“
11  Så bragte de bådene tilbage til land, og de forlod alt og fulgte ham.
12  Ved en senere lejlighed, mens han var i en af byerne, se! [da kom der] en mand fuld af spedalskhed. Da han fik øje på Jesus, faldt han på sit ansigt og bad ham hjælpe idet han sagde: „Herre, hvis blot du vil, kan du gøre mig ren.“
13  Og så rakte han hånden frem og rørte ved ham og sagde: „Jeg vil. Bliv ren.“ Og straks forsvandt spedalskheden fra ham.
14  Og han gav manden besked på ikke at fortælle det til nogen: „Men gå hen og fremstil dig for præsten, og bring et offer i forbindelse med din renselse, sådan som Moses har fastsat, så det kan være et vidnesbyrd for dem.“
15  Men talen om ham bredte sig mere og mere, og store folkeskarer samledes for at høre og for at blive kureret for deres svagheder.
16  Han holdt sig imidlertid tilbagetrukket på øde steder og bad.
17  En af de dage han var i færd med at undervise, sad der nogle farisæere og lovlærere som var kommet fra alle landsbyerne i Galilæa og Judæa og fra Jerusalem; og Jehovas kraft var der så han kunne helbrede.
18  Og se, der kom nogle mænd som bar en seng med en mand der var lam, og de søgte et sted hvor de kunne komme ind med ham og lægge ham foran [Jesus].
19  Og da de på grund af folkemængden ikke fandt noget sted hvor de kunne komme ind med ham, steg de op på taget og sænkede ham med den lille seng gennem [et hul i] teglbelægningen ned midt iblandt dem der var foran Jesus.
20  Og da han så deres tro, sagde han: „Menneske, dine synder er tilgivet dig.“
21  Så begyndte de skriftlærde og farisæerne at spørge idet de sagde: „Hvem er denne mand som udtaler [guds]bespottelser? Hvem kan tilgive synder undtagen Gud alene?“
22  Men Jesus, som var helt klar over deres spørgsmål, sagde som svar til dem: „Hvad er det I spørger om i jeres hjerter?
23  Hvad er lettest? At sige: ’Dine synder er tilgivet dig,’ eller at sige: ’Stå op og gå’?
24  Men for at I kan vide at Menneskesønnen har myndighed på jorden til at tilgive synder —“ sagde han til den lamme: „Jeg siger til dig: ’Stå op og tag din lille seng og gå til dit hjem.’“
25  Og øjeblikkelig stod han op for øjnene af dem, tog det han plejede at ligge på, og gik til sit hjem, idet han herliggjorde Gud.
26  Da blev de alle grebet af henrykkelse, og de begyndte at herliggøre Gud, og de blev fyldt af frygt og sagde: „Vi har set mærkelige ting i dag!“
27  Efter dette gik han ud, og han bemærkede en skatteopkræver ved navn Levi der sad på skattekontoret, og han sagde til ham: „Følg mig.“
28  Og idet han forlod alt, rejste han sig og fulgte ham.
29  Og Levi holdt et stort selskab for ham i sit hus; og der var en stor mængde skatteopkrævere og andre som lå til bords sammen med dem.
30  Da begyndte farisæerne og deres skriftlærde at knurre imod hans disciple og sige: „Hvordan kan det være at I spiser og drikker sammen med skatteopkrævere og syndere?“
31  Som svar sagde Jesus til dem: „De sunde trænger ikke til læge, men det gør de syge.
32  Jeg er ikke kommet for at indbyde retfærdige men syndere til sindsændring.“
33  De sagde så til ham: „Johannes’ disciple faster hyppigt og fremsiger bønner, og det samme gør farisæernes, men dine spiser og drikker.“
34  Jesus sagde til dem: „I kan ikke få brudgommens venner til at faste så længe brudgommen er hos dem, vel?
35  Men der vil komme dage da brudgommen vil blive taget bort fra dem, og så vil de faste i de dage.“
36  Han sagde endvidere til dem med et billede: „Ingen skærer en lap af en ny yderklædning og syr den på en gammel yderklædning; for hvis man gør det, vil den nye lap ikke blot rive sig løs, men lappen fra den nye klædning vil heller ikke passe til den gamle.
37  Og ingen kommer ny vin i gamle skindsække; for hvis man gør det, vil den nye vin sprænge skindsækkene, og den vil spildes og skindsækkene ødelægges.
38  Nej, man skal komme ny vin i nye skindsække.
39  Ingen som har drukket den gamle vin ønsker den nye, for han siger: ’Den gamle er god.’“
lukas 6
6  Nu hændte det en sabbat at han var på vej gennem nogle kornmarker, og hans disciple var optaget af at plukke aks og spise dem, idet de gned dem mellem deres hænder.
2  Da sagde nogle af farisæerne: „Hvorfor gør I noget som ikke er tilladt på sabbatten?“
3  Men Jesus sagde som svar til dem: „Har I aldrig læst om det David gjorde da han og de mænd der var med ham blev sultne?
4  Hvordan han gik ind i Guds hus, fik fremlæggelsesbrødene, spiste og gav deraf til dem der var med ham, noget som det ikke er tilladt nogen at spise, undtagen præsterne alene?“
5  Han fortsatte så med at sige til dem: „Menneskesønnen er sabbattens Herre.“
6  Der var en anden sabbat hvor han gik ind i synagogen og begyndte at undervise. Og der var en mand til stede hvis højre hånd var vissen.
7  De skriftlærde og farisæerne holdt nu skarpt øje med ham for at se om han ville kurere på sabbatten, så de kunne finde noget at anklage ham for.
8  Han kendte imidlertid deres overvejelser, og dog sagde han til manden med den visne hånd: „Rejs dig og stil dig her i midten.“ Og han rejste sig og trådte frem.
9  Så sagde Jesus til dem: „Jeg spørger jer: Er det tilladt at gøre godt på sabbatten eller at gøre fortræd, at redde en sjæl eller at ødelægge den?“
10  Og efter at have set rundt på dem alle sagde han til manden: „Ræk din hånd frem.“ Det gjorde han, og hans hånd blev rask igen.
11  Men de blev fyldt af raseri, og de begyndte at tale med hinanden om hvad de skulle gøre ved Jesus.
12  Det var engang i de dage han gik op på bjerget for at bede, og han tilbragte hele natten i bøn til Gud.
13  Men da det blev dag kaldte han sine disciple til sig og valgte tolv ud iblandt dem, og dem kaldte han „apostle“:
14  Simon, som han også kaldte Peter, og Andreas, hans broder, og Jakob og Johannes, og Filip og Bartolomæus,
15  og Mattæus og Thomas, og Jakob, Alfæus’ [søn], og Simon der kaldes „den Nidkære“,
16  og Judas, Jakobs [søn], og Judas Iskariot, der blev forræder.
17  Og han kom ned sammen med dem og stillede sig på et jævnt sted, og der var en stor skare af hans disciple, og en stor mængde af folk fra hele Judæa og Jerusalem og kystegnen ved Tyrus og Zidon, som var kommet for at høre ham og for at blive helbredt for deres sygdomme.
18  Selv de der var plaget af urene ånder blev kureret.
19  Og alle de mange mennesker søgte at røre ved ham, da en kraft udgik fra ham og helbredte alle.
20  Og han så op på sine disciple og sagde: „Lykkelige er I fattige, for Guds rige er jeres.
21  Lykkelige er I som sulter nu, for I vil blive mættet. Lykkelige er I som græder nu, for I skal le.
22  Lykkelige er I når menneskene hader jer, og når de for Menneskesønnens skyld udelukker jer og skælder jer ud og afviser jeres navn som ondt.
23  I skal fryde jer på den dag og springe, for, se, jeres belønning er stor i himmelen, for det var det samme deres forfædre plejede at gøre ved profeterne.
24  Men ve jer, I rige, for I har fået hele jeres trøst.
25  Ve jer, I som er mætte nu, for I skal sulte. Ve jer, I som ler nu, for I skal sørge og græde.
26  Ve jer, når alle mennesker taler godt om jer, for det var det samme deres forfædre plejede at gøre ved de falske profeter.
27  Men jeg siger til jer som hører efter: Bliv ved med at elske jeres fjender, at gøre godt mod dem der hader jer,
28  at velsigne dem der forbander jer, at bede for dem der fornærmer jer.
29  Den der slår dig på den ene kind, skal du også tilbyde den anden; og den der tager din yderklædning, skal du ikke forbyde også [at tage] underklædningen.
30  Giv enhver som beder dig, og når nogen tager dine ting, så kræv [dem] ikke tilbage.
31  Og sådan som I ønsker at mennesker skal gøre mod jer, sådan skal I gøre mod dem.
32  Og hvis I elsker dem der elsker jer, hvilken anerkendelse kan I så vente for det? Selv synderne elsker jo de mennesker der elsker dem.
33  Og hvis I gør godt mod dem der gør godt mod jer, hvilken anerkendelse kan I så vente for det? Selv synderne gør det samme.
34  Og hvis I låner ud [uden renter] til dem som I håber at få igen fra, hvilken anerkendelse kan I så vente for det? Selv syndere låner ud [uden renter] til syndere for at få lige så meget igen.
35  I skal derimod blive ved med at elske jeres fjender og at gøre godt og at låne ud [uden renter], uden at håbe at få noget igen; så skal jeres belønning være stor, og så vil I være den Højestes sønner, for han er venlig mod de utaknemmelige og onde.
36  Vær fortsat barmhjertige, ligesom jeres Fader er barmhjertig.
37  Og hold op med at dømme, så skal I afgjort ikke dømmes; og hold op med at fordømme, så skal I afgjort ikke fordømmes. Bliv ved med at frikende, så vil I blive frikendt.
38  Gør jer det til en regel at give, så vil man give til jer. Et godt mål, der er presset, rystet og som løber over, vil man give i jeres skød. For med det mål som I udmåler med, vil man udmåle til jer igen.“
39  Så sagde han også til dem i billedtale: „En blind kan ikke lede en blind, vel? Begge vil falde i et hul, ikke sandt?
40  En elev står ikke over sin lærer, men enhver som er fuldt ud oplært vil være som sin lærer.
41  Hvorfor ser du da splinten der er i din broders øje, men bemærker ikke den bjælke der er i dit eget øje?
42  Hvordan kan du sige til din broder: ’Broder, lad mig tage den splint ud der er i dit øje,’ du som ikke ser bjælken i dit eget øje? Hykler! Tag først bjælken ud af dit eget øje, og så vil du se klart til at tage splinten ud som er i din broders øje.
43  For der er ikke noget godt træ som frembringer rådden frugt; der er heller ikke noget råddent træ som frembringer god frugt.
44  Hvert træ kendes nemlig på sin egen frugt. For eksempel plukker man ikke figner af tjørn, og heller ikke druer af en tornebusk.
45  Et godt menneske kommer frem med noget godt fra sit hjertes gode forråd, men et ondt menneske kommer frem med noget ondt fra sit onde [forråd]; for af hjertets overflod taler munden.
46  Hvorfor kalder I mig da ’Herre! Herre!’ når I ikke gør hvad jeg siger?
47  Enhver der kommer til mig og hører mine ord og gør efter dem — jeg vil vise jer hvem han ligner:
48  Han ligner en mand som byggede et hus, som gravede og gik dybt ned og lagde grundvold på klippen. Så kom der oversvømmelse, og floden væltede frem mod det hus, men den kunne ikke rokke det, for det var bygget godt.
49  Derimod ligner den der hører og som ikke gør derefter, en mand som byggede et hus på jorden uden grundvold. Floden væltede frem imod det, og straks styrtede det sammen, og ødelæggelsen af det hus blev stor.“
lukas 7
7  Da han havde fuldført alle sine udtalelser i folkets påhør, gik han ind i Kapernaum.
2  Nu var der en centurion dér som havde en træl der var syg og ved at dø, og denne træl satte han megen pris på.
3  Da han hørte om Jesus, sendte han nogle af jødernes ældste hen til ham for at anmode ham om at komme og redde hans træl.
4  De der kom til Jesus begyndte da alvorligt og ivrigt at bønfalde ham, idet de sagde: „Han fortjener at du gør dette for ham,
5  for han elsker vor nation og han har bygget synagogen til os.“
6  Så begav Jesus sig på vej sammen med dem. Men da han ikke var langt fra huset, havde centurionen allerede sendt venner af sted for at sige til ham: „Herre, du skal ikke ulejlige dig, for jeg er ikke god nok til at du skal gå ind under mit tag.
7  Det var af den grund jeg ikke anså mig for værdig til at komme til dig. Men sig et ord og lad min tjener blive helbredt.
8  For jeg er selv et menneske der står under myndighed, og jeg har soldater under mig, og siger jeg til en af dem: ’Gå!’ så går han, og til en anden: ’Kom!’ så kommer han, og til min træl: ’Gør dette!’ så gør han det.“
9  Da nu Jesus hørte dette, undrede han sig over ham, og han vendte sig mod folkemængden der fulgte ham og sagde: „Jeg siger jer: Ikke engang i Israel har jeg fundet så stor en tro.“
10  Og da udsendingene kom tilbage til huset fandt de trællen sund og rask.
11  Det var kort efter dette at han tog til en by der hed Nain, og hans disciple og en stor folkemængde tog med ham.
12  Da han nærmede sig byens port, se! da blev en død båret ud, en moders enestefødte søn. Hun var desuden enke. Og en anselig folkemængde fra byen var sammen med hende.
13  Og da Herren fik øje på hende, fik han inderligt ondt af hende, og han sagde til hende: „Græd ikke mere.“
14  Så gik han hen og rørte ved ligbåren, og bærerne stod stille, og han sagde: „Unge mand, jeg siger dig: Stå op!“
15  Og den døde satte sig op og begyndte at tale, og han gav ham til hans moder.
16  Nu blev de alle grebet af frygt, og de begyndte at herliggøre Gud idet de sagde: „En stor profet er blevet oprejst iblandt os,“ og: „Gud har vendt sin opmærksomhed mod sit folk.“
17  Og denne beretning om ham kom ud i hele Judæa og hele det omliggende land.
18  Nu blev Johannes af sine disciple underrettet om alle disse ting.
19  Johannes kaldte så to af sine disciple til sig og sendte dem til Herren for at sige: „Er du den der kommer, eller skal vi vente en anden?“
20  Da mændene kom til ham sagde de: „Johannes Døber har sendt os til dig for at sige: ’Er du den der kommer, eller skal vi vente en anden?’“
21  I den time kurerede han mange for sygdomme og alvorlige lidelser og onde ånder, og han gav mange blinde den gave at kunne se.
22  Som svar sagde han derfor til de [to]: „Gå blot og meddel Johannes hvad I har set og hørt: blinde ser igen, halte går omkring, spedalske bliver renset og døve hører, døde bliver oprejst, fattige får den gode nyhed forkyndt.
23  Og lykkelig er den som ikke i mig finder nogen årsag til snublen og fald.“
24  Da sendebudene fra Johannes var gået, begyndte han, henvendt til skarerne, at sige om Johannes: „Hvad gik I ud i ørkenen for at betragte? Et rør, et siv, der bevæges hid og did af vinden?
25  Hvad gik I da ud for at se? Et menneske klædt i bløde yderklæder? Jamen de der går i prægtige klæder og lever i luksus findes jo i kongelige huse.
26  Nej, hvad gik I ud for at se? En profet? Ja, og jeg siger jer, langt mere end en profet.
27  Det er ham om hvem der står skrevet: ’Se! foran dit ansigt udsender jeg mit sendebud, som vil berede din vej foran dig.’
28  Jeg siger jer: Blandt dem der er født af kvinder er der ingen større end Johannes; men en af de mindre i Guds rige er større end han.“
29  (Og hele folket og skatteopkræverne, som var blevet døbt med Johannes’ dåb, erklærede Gud for retfærdig da de hørte [dette].
30  Men farisæerne og de lovkyndige, som ikke var blevet døbt af ham, lod hånt om Guds råd til dem.)
31  „Hvem skal jeg da sammenligne menneskene i denne generation med, og hvem ligner de?
32  De er som små børn der sidder på torvet og råber til hinanden, og som siger: ’Vi spillede på fløjte for jer, men I dansede ikke; vi kom med klageråb, men I græd ikke.’
33  Sådan er det: Her er Johannes Døber kommet, som hverken spiser brød eller drikker vin, og I siger: ’Han har en dæmon.’
34  Menneskesønnen er kommet, som spiser og drikker, og I siger: ’Se! En frådser, forfalden til vin, og ven med skatteopkrævere og syndere!’
35  Dog, visdommen er retfærdiggjort af alle sine børn.“
36  En af farisæerne blev imidlertid ved med at anmode ham om at spise hos sig. Han gik så ind i farisæerens hus og lagde sig til bords.
37  Og se, en kvinde som i byen var kendt for at være en synder, fik at vide at han lå til bords i farisæerens hus, og hun kom med en alabastkrukke med vellugtende olie,
38  og hun stillede sig bag ham, ved hans fødder, og græd og begyndte med sine tårer at væde hans fødder, og med sit hoveds hår tørrede hun dem. Og hun kyssede ømt hans fødder og indgned dem med den vellugtende olie.
39  Da farisæeren som havde indbudt ham, så det, sagde han til sig selv: „Hvis denne mand var en profet, ville han vide hvem og hvad den kvinde er som rører ved ham, at hun er en synder.“
40  Men Jesus sagde som svar til ham: „Simon, jeg har noget at sige dig.“ Han sagde: „Lærer, sig det!“
41  „To mænd var i gæld til en mand der lånte penge ud; den ene skyldte fem hundrede denarer, og den anden halvtreds.
42  Da de ikke havde noget at betale tilbage med, eftergav han uden videre dem begge [deres gæld]. Hvem af dem vil nu elske ham mest?“
43  Som svar sagde Simon: „Jeg antager at det er den som han uden videre eftergav mest.“ Han sagde til ham: „Du dømte korrekt.“
44  Så vendte han sig om mod kvinden og sagde til Simon: „Ser du denne kvinde? Jeg gik ind i dit hus; du gav mig ikke vand til mine fødder. Men denne kvinde har vædet mine fødder med sine tårer og tørret dem med sit hår.
45  Du gav mig ikke noget kys; men denne kvinde har siden den time jeg kom ind, uden ophør ømt kysset mine fødder.
46  Du indgned ikke mit hoved med olie; men denne kvinde indgned mine fødder med vellugtende olie.
47  I kraft af dette, siger jeg dig, er hendes synder, mange som de er, tilgivet, for hun har elsket meget; men den der kun får lidt tilgivet, elsker kun lidt.“
48  Så sagde han til hende: „Dine synder er tilgivet.“
49  Da begyndte de der lå til bords sammen med ham at sige til sig selv: „Hvem er denne mand som endog tilgiver synder?“
50  Men han sagde til kvinden: „Din tro har frelst dig; gå blot med fred.“
lukas 8
8  Kort efter var han på rejse fra by til by og fra landsby til landsby, og han bekendtgjorde og forkyndte den gode nyhed om Guds rige. Og de tolv var med ham,
2  og nogle kvinder som var blevet kureret for onde ånder og svagheder, Maria, der blev kaldt Magdalene, af hvem syv dæmoner var kommet ud,
3  og Johanna, der var gift med Kuza, Herodes’ betroede mand, og Susanna og mange andre kvinder, som sørgede for dem ved hjælp af det de havde.
4  Da nu en stor folkemængde havde samlet sig, også de der var kommet gående til ham fra by efter by, sagde han med en billedtale:
5  „En sædemand gik ud for at så sin sæd. Og som han såede, faldt noget langs vejen og blev trådt ned, og himmelens fugle åd det op.
6  Noget andet faldt på klippen, og efter at være vokset op visnede det fordi det ikke havde væde.
7  Noget andet faldt blandt de tornede planter, og de tornede planter som voksede op sammen med det, kvalte det.
8  Noget andet faldt i den gode jord, og efter at være vokset op frembragte det hundrede fold frugt.“ Da han havde sagt dette, hævede han stemmen og sagde: „Lad den der har ører at høre med, høre efter.“
9  Men hans disciple begyndte at spørge ham om hvad denne billedtale skulle betyde.
10  Han sagde: „Jer er det givet at forstå Guds riges hellige hemmeligheder, men til de andre gives det i billeder, for at de, når de ser, skal se forgæves, og når de hører, ikke skal få fat i meningen.
11  Dette er hvad der menes med billedtalen: Sæden er Guds ord.
12  De langs vejen er dem der har hørt; så kommer Djævelen og tager ordet bort fra deres hjerte for at de ikke skal tro og blive frelst.
13  De på klippen er dem der med glæde tager imod ordet når de hører det, men de har ingen rod; de tror for en tid, men i en prøvelsens tid falder de fra.
14  Og det der faldt blandt de tornede planter, det er dem der har hørt, men da de rives med af dette livs bekymringer, rigdom og sanselige nydelser, kvæles de fuldstændig og bringer intet til fuldendelse.
15  Men det i den gode jord, det er dem der har hørt ordet med et smukt og godt hjerte, og som beholder det og bærer frugt med udholdenhed.
16  Ingen som har tændt en lampe, dækker den med et kar eller sætter den under en seng, men han sætter den på en stander, for at de der træder ind kan se lyset.
17  For der er intet skjult som ikke vil blive gjort kendt, og heller intet omhyggeligt gemt som aldrig vil blive opdaget og komme frem i lyset.
18  Vær derfor opmærksomme på hvordan I hører efter; for den der har, ham skal der gives mere, men den der ikke har, fra ham skal endog det tages som han forestiller sig han har.“
19  Nu kom hans moder og hans brødre til ham, men de kunne ikke nå frem til ham på grund af folkemængden.
20  Og det blev meddelt ham: „Din moder og dine brødre står udenfor og vil gerne se dig.“
21  Som svar sagde han til dem: „Min moder og mine brødre, det er dem der hører Guds ord og gør derefter.“
22  En af dagene gik han og hans disciple om bord i en båd, og han sagde til dem: „Lad os tage over til den anden side af søen.“ Så sejlede de ud.
23  Mens de sejlede, faldt han imidlertid i søvn. Og et voldsomt stormvejr kom ned over søen, og de begyndte at tage [vand] ind og var i fare.
24  Til sidst gik de hen til ham og vækkede ham, idet de sagde: „Lærer, lærer, vi er ved at gå under!“ Så rejste han sig og talte strengt til vinden og det oprørte vand, og de lagde sig, og der blev stille.
25  Da sagde han til dem: „Hvor er jeres tro?“ Men de blev grebet af frygt og undrede sig og sagde til hinanden: „Hvem er dette menneske egentlig, for han giver endog ordrer til vindene og vandet, og de adlyder ham?“
26  Og de sejlede ind til bredden ved gerasenernes land, som ligger over for Galilæa.
27  Men da han gik i land, kom en dæmonbesat mand fra byen ham i møde. Han havde i længere tid ikke haft tøj på, og han boede ikke hjemme, men blandt gravene.
28  Da han fik øje på Jesus råbte han højt og kastede sig ned for ham, og med høj røst sagde han: „Hvad har jeg med dig at gøre, Jesus, søn af den højeste Gud? Jeg beder dig, pin mig ikke.“
29  (Han havde nemlig befalet den urene ånd at komme ud af manden. For i lang tid havde den revet ham med, og han var igen og igen blevet bundet med lænker og fodjern og holdt bevogtet, men han sprængte det han var bundet med og blev af dæmonen drevet ud på de øde steder.)
30  Jesus spurgte ham: „Hvad er dit navn?“ Han sagde: „Legion,“ for mange dæmoner var gået ind i ham.
31  Og de blev ved med at bønfalde ham om ikke at befale dem at gå ned i afgrunden.
32  Nu gik der en anselig flok svin på græs dér på bjerget; så de bad ham indtrængende om at tillade dem at gå i dem. Og det gav han dem lov til.
33  Da kom dæmonerne ud af manden og gik i svinene, og flokken fór ud over skrænten og ned i søen og druknede.
34  Men da svinehyrderne så hvad der var sket, flygtede de og fortalte om det i byen og på landet.
35  Så kom folk ud for at se hvad der var sket, og de kom til Jesus og fandt manden som dæmonerne var kommet ud af, siddende ved Jesu fødder, påklædt og ved sin forstands fulde brug; og de blev bange.
36  De som havde set det, fortalte dem hvordan den dæmonbesatte var blevet gjort rask.
37  Så anmodede hele mængden fra gerasenernes omliggende land ham om at forlade dem, for de var knuget af stor frygt. Han gik så om bord i båden og tog af sted.
38  Men manden som dæmonerne var kommet ud af, bad ham vedholdende om han måtte blive hos ham; han sendte imidlertid manden bort, idet han sagde:
39  „Vend tilbage til dit hjem, og bliv ved med at fortælle om de ting Gud har gjort for dig.“ Han tog så af sted og bekendtgjorde overalt i byen hvad Jesus havde gjort for ham.
40  Da Jesus kom tilbage modtog folkemængden ham venligt, for de ventede alle på ham.
41  Og se, der kom en mand ved navn Jairus, og denne mand var synagogeforstander. Han kastede sig ned for Jesu fødder og begyndte indtrængende at bede ham om at komme til hans hus,
42  for han havde en enestefødt datter, omkring tolv år gammel, og hun var ved at dø. Mens han var på vej derhen trængtes skarerne om ham.
43  Og en kvinde som i tolv år havde haft stadige blødninger og som ikke havde kunnet blive kureret hos nogen,
44  nærmede sig bagfra og rørte ved frynsen på hans yderklædning, og øjeblikkelig standsede hendes blødning.
45  Og Jesus sagde: „Hvem var det der rørte ved mig?“ Da alle nægtede [at det var dem], sagde Peter: „Lærer, skarerne omslutter dig og trænger dig voldsomt.“
46  Men Jesus sagde: „Der var en eller anden der rørte ved mig, for jeg mærkede at der udgik en kraft fra mig.“
47  Da kvinden så at hun ikke havde undgået opmærksomhed, kom hun skælvende og kastede sig ned for ham og fortalte i hele folkets påhør om grunden til at hun havde rørt ved ham, og hvordan hun var blevet helbredt øjeblikkelig.
48  Men han sagde til hende: „Datter, din tro har gjort dig rask; gå blot med fred.“
49  Endnu mens han talte kom en udsending fra synagogeforstanderen og sagde: „Din datter er død; du skal ikke ulejlige læreren mere.“
50  Da Jesus hørte dette, svarede han ham: „Vær ikke bange, tro blot, og hun vil blive reddet.“
51  Da han kom til huset, tillod han ingen at gå med sig ind, undtagen Peter og Johannes og Jakob og pigens fader og moder.
52  Men alle græd og slog sig selv af sorg over hende. Så sagde han: „I skal ikke græde, for hun er ikke død, men sover.“
53  Så begyndte de at le hånligt ad ham, for de vidste at hun var død.
54  Han tog imidlertid hendes hånd, kaldte og sagde: „Pige, stå op!“
55  Og hendes ånd vendte tilbage, og hun stod øjeblikkelig op, og han gav besked om at man skulle give hende noget at spise.
56  Og hendes forældre var helt ude af sig selv; men han forbød dem at fortælle nogen hvad der var sket.
lukas 9
9  Så sammenkaldte han de tolv og gav dem magt og myndighed over alle dæmonerne og til at kurere sygdomme.
2  Og han sendte dem ud for at forkynde Guds rige og for at helbrede,
3  og han sagde til dem: „Tag ikke noget med til rejsen, hverken stav eller madpose eller brød eller sølvpenge; hav heller ikke to underklædninger.
4  Men hvor I går ind i et hus, dér skal I blive, og derfra skal I rejse videre.
5  Og hvor folk ikke tager imod jer, dér skal I gå ud af den by og ryste støvet af jeres fødder til et vidnesbyrd imod dem.“
6  Så tog de ud og gennemgik distriktet fra landsby til landsby, idet de overalt forkyndte den gode nyhed og kurerede [folk].
7  Nu hørte landsdelsherskeren Herodes om alle de ting der skete, og han var helt i vildrede, fordi det blev sagt af nogle at Johannes var blevet oprejst fra de døde,
8  men af andre at Elias havde vist sig, og af andre igen at en af fortidens profeter var opstået.
9  Herodes sagde: „Johannes har jeg halshugget. Hvem er det da jeg hører sådanne ting om?“ Så han søgte at få ham at se.
10  Og da apostlene vendte tilbage fortalte de ham hvad de havde gjort. Så tog han dem med og trak sig tilbage til en by der kaldes Betsajda, hvor de kunne være for sig selv.
11  Men da folkeskarerne blev klar over det, fulgte de efter ham. Og han modtog dem venligt og begyndte at tale til dem om Guds rige, og han helbredte dem der trængte til lægedom.
12  Men dagen begyndte at gå på hæld. De tolv kom nu hen og sagde til ham: „Send de mange mennesker bort, så de kan gå ind til landsbyerne og landbrugene heromkring og få husly og finde proviant, for herude er vi på et øde sted.“
13  Men han sagde til dem: „Giv I dem noget at spise.“ De sagde: „Vi har ikke andet end fem brød og to fisk, medmindre vi da selv går hen og køber fødevarer til alle disse mennesker.“
14  De var nemlig hen ved fem tusind mænd. Men han sagde til sine disciple: „Lad dem lægge sig som man ligger til bords, i grupper på hen ved halvtreds.“
15  Og sådan gjorde de og fik dem alle til at tage plads.
16  Så tog han de fem brød og de to fisk, så op mod himmelen, velsignede dem og brækkede dem i stykker og begyndte at give dem til disciplene for at de kunne byde dem rundt til mængden.
17  Så spiste de alle og blev mætte, og det de havde tilovers blev samlet sammen, tolv kurve [fulde] af stykker.
18  Senere, mens han var alene og bad, samledes disciplene hos ham, og han spurgte dem idet han sagde: „Hvem siger folkeskarerne at jeg er?“
19  Som svar sagde de: „Johannes Døber; men andre, Elias, og andre igen, at en af fortidens profeter er opstået.“
20  Så sagde han til dem: „Men I, hvem siger I jeg er?“ Peter sagde som svar: „Guds Messias.“
21  Så talte han strengt til dem, idet han forbød dem at fortælle dette til nogen,
22  og han sagde: „Menneskesønnen må nødvendigvis gennemgå mange lidelser og forkastes af de ældste og de øverste præster og de skriftlærde, og dræbes, og oprejses på den tredje dag.“
23  Så fortsatte han med at sige til alle: „Hvis nogen ønsker at efterfølge mig, så lad ham sige nej til sig selv og tage sin marterpæl op dag efter dag og følge mig til stadighed.
24  For enhver som ønsker at redde sin sjæl vil miste den; men enhver som mister sin sjæl for min skyld, han vil redde den.
25  Hvad gavner et menneske nemlig sig selv ved at erhverve sig hele verden, hvis han mister sig selv eller tager skade?
26  For enhver som skammer sig ved mig og mine ord, ham vil Menneskesønnen skamme sig ved når han kommer i sin og Faderens og de hellige engles herlighed.
27  Men jeg siger jer som sandt er: Der er nogle af dem som står her, der slet ikke skal smage døden før de ser Guds rige.“
28  Og det var omkring otte dage efter at han havde sagt dette at han tog Peter og Johannes og Jakob med sig og gik op på bjerget for at bede.
29  Og mens han bad blev hans ansigts udseende anderledes, og hans klædning blev lysende hvid.
30  Og se! to mænd talte med ham; det var Moses og Elias.
31  De viste sig med herlighed og begyndte at tale om hans bortgang, som han skulle fuldføre i Jerusalem.
32  Nu var Peter og de der var sammen med ham tyngede af søvn; men da de blev helt vågne, så de hans herlighed og de to mænd som stod sammen med ham.
33  Og da disse var ved at skilles fra ham sagde Peter til Jesus: „Lærer, det er godt at vi er her, så lad os rejse tre telte, ét til dig og ét til Moses og ét til Elias;“ han vidste nemlig ikke hvad han sagde.
34  Mens han sagde dette, dannedes en sky, og den begyndte at overskygge dem. Og da de kom ind i skyen blev de bange.
35  Og fra skyen lød en stemme som sagde: „Dette er min søn, den udvalgte. Hør på ham.“
36  Og da stemmen lød, viste det sig at Jesus var alene. Men de forblev tavse og fortalte i de dage ikke noget til nogen om de ting de havde set.
37  Den følgende dag, da de kom ned fra bjerget, kom en stor folkemængde ham i møde.
38  Og se, en mand råbte fra mængden og sagde: „Lærer, jeg beder dig om at se på min søn, for han er min enestefødte,
39  og se, en ånd griber ham, og pludselig skriger han, og den giver ham krampe med fråde, og den forlader ham næppe efter at den har mishandlet ham.
40  Og jeg bad dine disciple om at uddrive den, men de kunne ikke.“
41  Som svar sagde Jesus: „Åh, du forvildede generation uden tro, hvor længe skal jeg blive hos jer og holde jer ud? Før din søn herhen.“
42  Men netop som han nærmede sig, rev dæmonen ham omkuld og gav ham et voldsomt krampeanfald. Jesus talte imidlertid strengt til den urene ånd og helbredte drengen og gav ham tilbage til hans fader.
43  Og de var alle helt forbløffede over Guds majestætiske magt. Mens de nu alle undrede sig over alt det han gjorde, sagde han til sine disciple:
44  „Gem disse ord i jeres ører, for Menneskesønnen skal overgives i menneskers hænder.“
45  Men de forstod stadig ikke denne udtalelse. Nej, den var helt tildækket for dem for at de ikke skulle fatte den, og de var bange for at spørge ham om denne udtalelse.
46  Så opstod der et spørgsmål iblandt dem om hvem af dem der var den største.
47  Men Jesus, som kendte deres hjertes spørgsmål, tog et lille barn, stillede det ved siden af sig
48  og sagde til dem: „Enhver som tager imod dette lille barn på grundlag af mit navn, tager imod mig, og enhver som tager imod mig, tager imod den som har udsendt mig. For den der opfører sig som en af de mindre blandt jer alle, han er stor.“
49  I et svar sagde Johannes: „Lærer, vi så en som uddrev dæmoner ved at bruge dit navn, og vi søgte at hindre ham da han jo ikke følges med os.“
50  Men Jesus sagde til ham: „I skal ikke søge at hindre [ham], for den der ikke er imod jer er for jer.“
51  Da dagene indtil han skulle tages op var ved at udløbe, vendte han sit ansigt beslutsomt mod Jerusalem for at gå dertil.
52  Og han sendte nogle sendebud i forvejen. De tog af sted og kom ind i en samaritansk landsby for at træffe forberedelser for ham;
53  men man tog ikke imod ham fordi han havde vendt sit ansigt mod Jerusalem for at gå dertil.
54  Da disciplene Jakob og Johannes så dette sagde de: „Herre, ønsker du at vi skal byde ild komme ned fra himmelen og tilintetgøre dem?“
55  Men han vendte sig om og irettesatte dem.
56  Så gik de til en anden landsby.
57  Mens de nu gik på vejen var der en der sagde til ham: „Jeg vil følge dig hvor du end tager hen.“
58  Og Jesus sagde til ham: „Ræve har huler og himmelens fugle har reder, men Menneskesønnen har ikke noget sted hvor han kan hvile sit hoved.“
59  Så sagde han til en anden: „Følg mig.“ Manden sagde: „Giv mig lov til først at tage hen og begrave min fader.“
60  Men han sagde til ham: „Lad de døde begrave deres døde, men tag du af sted og forkynd Guds rige vidt og bredt.“
61  En anden igen sagde: „Jeg vil følge dig, Herre; men giv mig først lov til at tage afsked med dem der er i min husstand.“
62  Jesus sagde til ham: „Ingen som har lagt sin hånd på ploven og ser sig tilbage, er velegnet for Guds rige.“
lukas 10
10  Efter dette udpegede Herren halvfjerds andre og sendte dem ud i forvejen to og to til hver by og hvert sted hvor han selv ville komme.
2  Så sagde han til dem: „Høsten er i sandhed stor, men arbejderne er få. Bed derfor høstens Herre om at sende arbejdere ud til sin høst.
3  Gå ud. Se, jeg sender jer som lam ud blandt ulve.
4  I skal ikke bære pengepung eller madpose eller sandaler, og I skal ikke til hilsen omfavne nogen på vejen.
5  Hvor I går ind i et hus skal I først sige: ’Måtte dette hus have fred.’
6  Og hvis der er en fredens ven dér, vil jeres fred hvile over ham. Men hvis ikke, vil den vende tilbage til jer.
7  Bliv så i det hus, spis og drik det de serverer, for den der arbejder er sin løn værd. I skal ikke hele tiden flytte fra hus til hus.
8  Og hvor I kommer ind i en by og de tager imod jer, dér skal I spise det de sætter frem for jer,
9  og kurere de syge i den og stadig sige til dem: ’Guds rige er kommet nær til jer.’
10  Men hvor I kommer ind i en by og de ikke tager imod jer, dér skal I gå ud på dens brede gader og sige:
11  ’Selv det støv som hænger ved vore fødder fra jeres by, tørrer vi af til jer. Dog, dette skal I være klar over, at Guds rige er kommet nær.’
12  Jeg siger jer at det vil være mere udholdeligt for Sodoma på den dag end for den by.
13  Ve dig, Korazin! Ve dig, Betsajda! for hvis de kraftige gerninger som har fundet sted i jer, havde fundet sted i Tyrus og Zidon, ville de for længe siden have ændret sind og siddet i sæk og aske.
14  Ved dommen vil det derfor være mere udholdeligt for Tyrus og Zidon end for jer.
15  Og du, Kapernaum, skal du måske ophøjes til himmelen? Ned til Hades skal du komme!
16  Den der hører på jer, hører på mig. Og den der lader hånt om jer, lader hånt om mig. Og den der lader hånt om mig, lader hånt om den som har udsendt mig.“
17  Så vendte de halvfjerds tilbage med glæde og sagde: „Herre, endog dæmonerne underordner sig os når vi bruger dit navn.“
18  Da sagde han til dem: „Jeg er begyndt at se at Satan er faldet som et lyn fra himmelen.
19  Se! jeg har givet jer myndighed til at træde på slanger og skorpioner, og over hele fjendens magt, og intet skal på nogen måde skade jer.
20  Dog, fryd jer ikke over dette at ånderne underordner sig jer, men fryd jer fordi jeres navne er indskrevet i himlene.“
21  I selv samme time blev han usigelig glad i den hellige ånd og sagde: „Jeg priser dig offentligt, Fader, himmelens og jordens Herre, fordi du omhyggeligt har skjult disse ting for vise og intellektuelle og åbenbaret dem for spædbørn. Ja, Fader, for således har det behaget dig at handle.
22  Alt er blevet overgivet mig af min Fader, og ingen véd hvem Sønnen er, undtagen Faderen; og ingen [véd] hvem Faderen er, undtagen Sønnen og den som Sønnen ønsker at åbenbare ham for.“
23  Derpå vendte han sig til disciplene, der var for sig selv, og sagde: „Lykkelige er de øjne der ser det I ser.
24  For jeg skal sige jer: Mange profeter og konger har ønsket at se det I ser, men fik det ikke at se, og at høre det I hører, men fik det ikke at høre.“
25  Og se! en lovkyndig rejste sig for at prøve ham og sagde: „Lærer, hvad skal jeg gøre for at arve evigt liv?“
26  Han sagde til ham: „Hvad står der skrevet i loven? Hvordan læser du?“
27  Han sagde som svar: „’Du skal elske Jehova din Gud af hele dit hjerte og af hele din sjæl og af hele din styrke og af hele dit sind,’ og ’din næste som dig selv.’“
28  Han sagde til ham: „Du har svaret korrekt; ’bliv ved med at gøre dette, så vil du få liv.’“
29  Men da manden ville retfærdiggøre sig, sagde han til Jesus: „Hvem er egentlig min næste?“
30  Som svar sagde Jesus: „En mand var på vej ned fra Jerusalem til Jeriko og faldt blandt røvere, som ikke blot tog tøjet af ham men også tildelte ham flere slag, hvorpå de forsvandt og efterlod ham halvdød.
31  Tilfældigvis kom en præst gående ned ad samme vej, men da han så ham, gik han forbi på den modsatte side.
32  Og da en levit kom ned til stedet og så ham, gik han ligeledes forbi på den modsatte side.
33  Men en samaritaner som var på rejse, kom ned mod ham, så ham og fik inderligt ondt af ham.
34  Og han gik hen til ham, gød olie og vin på hans sår og forbandt dem. Så satte han ham op på sit eget lastdyr og førte ham til et herberg og drog omsorg for ham.
35  Og den næste dag tog han to denarer frem og gav dem til værten og sagde: ’Drag omsorg for ham, og hvad du yderligere måtte give ud, vil jeg betale dig når jeg kommer tilbage.’
36  Hvem af disse tre synes du har gjort sig selv til næste for den mand der faldt blandt røverne?“
37  Han sagde: „Ham der handlede barmhjertigt mod ham.“ Jesus sagde så til ham: „Gå du hen og gør det samme selv.“
38  Mens de nu fortsatte på deres vej kom han ind i en landsby. Her modtog en kvinde ved navn Marta ham som gæst i huset.
39  Og denne kvinde havde en søster som hed Maria, og hun satte sig ved Herrens fødder og blev ved med at lytte til hans ord.
40  Marta, derimod, var optaget af at sørge for mange pligter. Hun kom så hen og sagde: „Herre, tager du dig ikke af at min søster har overladt til mig alene at sørge for tingene? Sig da til hende at hun skal være med og hjælpe mig.“
41  Herren sagde som svar til hende: „Marta, Marta, du er bekymret og urolig over mange ting.
42  Kun få ting behøves, eller blot én ting. Maria har på sin side valgt den gode del, og den skal ikke tages fra hende.“
lukas 11
11  Engang var han et sted for at bede, og da han holdt op sagde en af hans disciple til ham: „Herre, lær os at bede, ligesom også Johannes har undervist sine disciple.“
2  Så sagde han til dem: „Når I beder, så sig: ’Fader, lad dit navn blive helliget. Lad dit rige komme.
3  Giv os vort brød for denne dag efter dagens behov.
4  Og tilgiv os vore synder, for vi tilgiver også selv enhver som står i gæld til os; og før os ikke ind i fristelse.’“
5  Endvidere sagde han til dem: „Måske en af jer har en ven og går hen til ham ved midnat og siger til ham: ’Ven, lån mig tre brød,
6  for en ven af mig er lige kommet rejsende til mig, og jeg har intet at sætte frem for ham!’
7  Og han siger indefra som svar: ’Hold op med at volde mig besvær. Døren er allerede låst, og mine børn er med mig i seng; jeg kan ikke stå op og give dig noget.’
8  Jeg siger jer: Selv om han ikke står op og giver ham noget fordi han er hans ven, så vil han sandelig på grund af hans dristige vedholdenhed stå op og give ham hvad han behøver.
9  Derfor siger jeg jer: Bliv ved med at bede, og der vil blive givet jer; bliv ved med at søge, og I vil finde; bliv ved med at banke på, og der vil blive lukket op for jer.
10  For enhver der beder, får, og enhver der søger, finder, og for enhver der banker på, vil der blive lukket op.
11  Ja, hvor er den fader iblandt jer som, hvis hans søn beder om en fisk, rækker ham en slange i stedet for en fisk?
12  Eller hvis han beder om et æg, rækker ham en skorpion?
13  Hvis altså I, skønt I er onde, forstår at give jeres børn gode gaver, hvor langt snarere vil da ikke Faderen i himmelen give hellig ånd til dem der beder ham!“
14  Senere uddrev han en dæmon der var stum. Efter at dæmonen var kommet ud, talte den stumme mand. Og skarerne undrede sig.
15  Men nogle af dem sagde: „Han uddriver dæmonerne ved hjælp af Beelzebub, dæmonernes hersker.“
16  Men for at prøve ham søgte andre at få et tegn fra himmelen af ham.
17  Men han kendte deres tanker og sagde til dem: „Ethvert rige som er kommet i splid med sig selv lægges øde, og et hus [som er i splid] med sig selv falder.
18  Hvis altså også Satan er i splid med sig selv, hvordan kan hans rige da bestå? I siger jo at jeg uddriver dæmonerne ved hjælp af Beelzebub.
19  Hvis det er ved hjælp af Beelzebub jeg uddriver dæmonerne, ved hvem uddriver jeres sønner dem så? De skal derfor være jeres dommere.
20  Men hvis det er ved hjælp af Guds finger jeg uddriver dæmonerne, så har Guds rige virkelig overrasket jer.
21  Når en stærk mand, som er velbevæbnet, bevogter sit palads, forbliver det han ejer i fred.
22  Men når en der er stærkere end han, kommer imod ham og sejrer over ham, tager han hans fulde rustning som han stolede på, og han deler ud af de ting han har taget som bytte fra ham.
23  Den der ikke er med mig er imod mig, og den der ikke samler med mig spreder.
24  Når en uren ånd kommer ud af et menneske, går den gennem afsvedne egne for at søge et hvilested, og når den ikke finder noget siger den: ’Jeg vil vende tilbage til mit hus som jeg flyttede ud af.’
25  Og når den kommer, finder den det fejet rent og pyntet.
26  Så går den hen og henter syv andre ånder der er mere onde end den selv, og når de er kommet ind, bosætter de sig dér; og det sidste bliver værre for det menneske end det første.“
27  Da han sagde dette, var der en kvinde fra mængden som hævede sin stemme og sagde til ham: „Lykkeligt er det moderliv som bar dig, og det bryst som du diede!“
28  Men han sagde: „Næh, lykkelige er de som hører Guds ord og holder det!“
29  Da folkeskarerne stimlede sammen sagde han: „Denne generation er en ond generation; den søger et tegn. Men der vil ikke blive givet den noget tegn ud over Jonas’ tegn.
30  For ligesom Jonas blev et tegn for ninevitterne, således vil Menneskesønnen også blive det for denne generation.
31  Sydens dronning vil blive oprejst ved dommen sammen med mændene i denne generation og fordømme dem; for hun kom fra jordens ender for at høre Salomons visdom, og se, her er mere end Salomon.
32  Nineves mænd skal ved dommen opstå sammen med denne generation og fordømme den; for de ændrede sind på grund af det Jonas forkyndte; og se, her er mere end Jonas.
33  Ingen som har tændt en lampe sætter den i en kælder eller under et målekar, men på standeren, for at de der træder ind kan se lyset.
34  Dit øje er legemets lampe. Når dit øje er klart, er også hele dit legeme lyst; men når det er ondt, er også dit legeme mørkt.
35  Vær derfor opmærksom. Måske er det lys som er i dig mørke.
36  Hvis derfor hele dit legeme er lyst og slet ingen del af det mørkt, vil det hele være lyst, som når en lampe oplyser dig med sine stråler.“
37  Da han havde sagt dette, anmodede en farisæer ham om at spise til middag hos sig. Så gik han ind og lagde sig til bords.
38  Men farisæeren var forbavset over at se at han ikke først vaskede sig før middagsmåltidet.
39  Men Herren sagde til ham: „Nu I farisæere, I renser det udvendige af bægeret og fadet, men indvendig er I fulde af rov og ondskab.
40  I ufornuftige! Har den der lavede det udvendige ikke også lavet det indvendige?
41  Dog, giv det der er indeni som barmhjertighedsgaver, og se, alt [andet] ved jer er rent.
42  Men ve jer, I farisæere, for I giver tiende af jeres mynte og rude og af enhver [anden] urt, men ret og kærlighed til Gud forbigår I! Disse ting burde I udøve, og dog ikke undlade de andre.
43  Ve jer, I farisæere, for I elsker de forreste siddepladser i synagogerne og at der hilses på jer på torvene.
44  Ve jer, for I er som de mindegrave der ikke bemærkes, så menneskene går på dem uden at vide [det]!“
45  Som svar sagde en af de lovkyndige til ham: „Lærer, når du siger dette, fornærmer du også os.“
46  Så sagde han: „Ve også jer, I lovkyndige, for I bebyrder menneskene med byrder som er tunge at bære, men selv rører I ikke ved byrderne med en eneste af jeres fingre!
47  Ve jer, for I bygger profeternes mindegrave, men jeres forfædre dræbte dem!
48  I er virkelig vidner om jeres forfædres gerninger, og dog bifalder I dem, for de dræbte profeterne, men I bygger [deres grave].
49  Derfor har Guds visdom også sagt: ’Jeg vil sende profeter og apostle til dem, og nogle af dem vil de dræbe og forfølge,
50  så at alle profeternes blod som er udgydt fra verdens grundlæggelse, kan blive krævet af denne generation,
51  fra Abels blod til blodet af Zakarias, som blev slået ihjel mellem alteret og huset.’ Ja, jeg siger jer: det vil blive krævet af denne generation.
52  Ve jer, I lovkyndige, for I har taget kundskabens nøgle; selv er I ikke gået ind, og dem der var ved at gå ind, har I hindret!“
53  Da han kom ud derfra begyndte de skriftlærde og farisæerne at øve et frygteligt pres på ham og at bearbejde ham med spørgsmål om flere ting,
54  mens de lurede på ham for at fange et eller andet [ord] fra hans mund.
lukas 12
12  I mellemtiden, da så mange tusind mennesker havde samlet sig at de var ved at træde på hinanden, begyndte han med først at sige til sine disciple: „Vær på vagt over for farisæernes surdej, som er hykleri.
2  Men der findes intet omhyggeligt tildækket som ikke vil blive åbenbaret, og intet hemmeligt som ikke vil blive kendt.
3  Derfor: hvad I siger i mørket, vil blive hørt i lyset, og hvad I hvisker i de inderste rum, vil blive forkyndt fra tagene.
4  Endvidere siger jeg jer, mine venner: Frygt ikke for dem som dræber legemet og derefter ikke evner at gøre mere.
5  Men jeg vil vise jer hvem I skal frygte: Frygt ham der efter at have dræbt, har myndighed til at kaste i Gehenna. Ja, jeg siger jer, frygt ham.
6  Sælges fem spurve ikke for to småmønter? Dog er ikke én af dem glemt hos Gud.
7  Men endog alle jeres hovedhår er talt. Vær ikke bange; I er mere værd end mange spurve.
8  Jeg siger jer da: Enhver der vedgår samhørighed med mig over for menneskene, ham vil Menneskesønnen også vedgå samhørighed med over for Guds engle.
9  Men den som fornægter mig over for menneskene, han vil blive fornægtet over for Guds engle.
10  Og enhver der siger et ord imod Menneskesønnen, ham vil det blive tilgivet; men den der taler bespotteligt imod den hellige ånd, ham vil det ikke blive tilgivet.
11  Men når de fører jer frem for offentlige forsamlinger og øvrighedspersoner og myndigheder, så vær ikke bekymrede for hvordan eller hvormed I skal svare for jer eller hvad I skal sige;
12  for den hellige ånd vil i selv samme time lære jer hvad I bør sige.“
13  Så sagde en fra folkemængden til ham: „Lærer, sig til min broder at han skal skifte arven med mig.“
14  Han sagde til ham: „Menneske, hvem har sat mig til dommer eller skifteforvalter over jer?“
15  Så sagde han til dem: „Hold jeres øjne åbne og vogt jer for enhver form for havesyge, for selv om et menneske har overflod, hidrører hans liv ikke fra det han ejer.“
16  Så talte han til dem med en billedtale, idet han sagde: „En rig mands jord havde båret godt.
17  Og han begyndte at overveje ved sig selv, idet han sagde: ’Hvad skal jeg gøre nu da jeg ikke har noget sted at samle mine afgrøder?’
18  Så sagde han: ’Jeg vil gøre dette: Jeg vil rive mine forrådshuse ned og bygge nogle større, og dér vil jeg samle alt mit korn og alle mine gode ting;
19  og jeg vil sige til min sjæl: „Sjæl, du har mange gode ting liggende til mange år; gør dig det behageligt, spis, drik, vær glad.“’
20  Men Gud sagde til ham: ’Du ufornuftige, i denne nat kræves din sjæl af dig. Hvem skal så have de ting du har oplagret?’
21  Således går det den der samler sig værdier men ikke er rig hos Gud.“
22  Så sagde han til sine disciple: „Af denne grund siger jeg jer: Hold op med at nære bekymring for jeres sjæl med hensyn til hvad I skal spise, eller for jeres legeme med hensyn til hvad I skal tage på.
23  For sjælen er mere værd end maden og legemet mere end tøjet.
24  Læg nøje mærke til at ravnene hverken sår eller høster, og de har hverken magasin eller forrådshus, og dog giver Gud dem føde. Hvor meget mere er I ikke værd end fuglene?
25  Hvem af jer kan ved at bekymre sig lægge en alen til sin livslængde?
26  Derfor, hvis I ikke kan gøre den mindste ting, hvorfor så være bekymrede for de øvrige ting?
27  Læg nøje mærke til hvordan liljerne vokser; de hverken slider eller slæber, og de spinder ikke; men jeg siger jer: Ikke engang Salomon i al sin herlighed var klædt som en af dem.
28  Når Gud nu således klæder planterne på marken, som er her i dag og i morgen kastes i ovnen, hvor langt snarere vil han da ikke sørge for tøj til jer, I småttroende!
29  Spørg derfor ikke efter hvad I skal spise og hvad I skal drikke, og vær ikke ængstelige;
30  det er jo alt sammen det folk fra nationerne i verden så ivrigt stræber efter, men jeres Fader ved at I behøver disse ting.
31  Men bliv ved med at søge hans rige, og disse ting vil blive givet jer i tilgift.
32  Vær ikke bange, du lille hjord, for jeres Fader har besluttet at give jer riget.
33  Sælg hvad I har og giv barmhjertighedsgaver. Lav jer pengepunge der ikke slides op, et uudtømmeligt forråd af værdier i himlene, hvor ingen tyv kommer nær og intet møl fortærer.
34  For dér hvor jeres værdier er, dér vil jeres hjerte også være.
35  Hav noget bundet om jeres lænd og lad jeres lamper brænde,
36  og vær I selv som mennesker der venter på deres herre når han vender tilbage fra brylluppet, så de straks kan lukke op for ham når han kommer og banker på.
37  Lykkelige er de trælle som herren finder vågne når han kommer! Jeg skal sige jer som sandt er: Han vil binde noget om sig og lade dem lægge sig til bords, og han vil komme hen og varte dem op.
38  Og hvis han kommer i den anden nattevagt, ja i den tredje, og finder dem således, da er de lykkelige!
39  Men dette skal I være klar over, at hvis husets herre havde vidst i hvilken time tyven kom, ville han have holdt sig vågen og ikke tilladt at der blev brudt ind i hans hus.
40  Vær også I parate, for Menneskesønnen kommer i en time I ikke forestiller jer.“
41  Så sagde Peter: „Herre, taler du med dette billede til os eller til alle?“
42  Og Herren sagde: „Hvem er egentlig den trofaste husholder, den kloge, som hans herre vil sætte over sin tjenerstab til stadig at give dem deres madration i rette tid?
43  Lykkelig er den træl, hvis hans herre, når han kommer, finder ham i færd med at gøre således!
44  Jeg siger jer som sandt er: Han vil sætte ham over alt hvad han ejer.
45  Men hvis den træl i sit hjerte siger: ’Min herre er længe om at komme,’ og begynder at slå tjenerne og tjenestepigerne, og at spise og drikke og blive beruset,
46  så vil den træls herre komme på en dag han ikke venter [ham], og i en time han ikke kender, og han vil straffe ham med største strenghed og give ham hans lod hos de utro.
47  Den træl som har forstået sin herres vilje og dog ikke har gjort sig rede eller handlet i overensstemmelse med hans vilje, skal have mange prygl.
48  Men den som ikke har forstået og derfor har gjort ting der fortjener slag, skal have få prygl. Ja, enhver som har fået meget givet, af ham vil der blive krævet meget; og den man betror meget, af ham vil man kræve mere end sædvanlig.
49  Jeg er kommet for at stifte en brand på jorden, og hvad mere kunne jeg ønske end at den allerede var antændt?
50  Ja, jeg har en dåb jeg skal døbes med, og hvor jeg knuges indtil den er tilendebragt!
51  Mener I at jeg er kommet for at bringe fred på jorden? Nej, siger jeg jer, tværtimod splid.
52  Fra nu af vil nemlig fem i ét hus være i splid, tre mod to og to mod tre.
53  De vil være i splid, fader med søn og søn med fader, moder med datter og en datter med sin moder, en svigermoder med sin svigerdatter og en svigerdatter med sin svigermoder.“
54  Så fortsatte han med også at sige til skarerne: „Når I ser en sky stige op i vest, siger I straks: ’Der er regnvejr på vej,’ og det holder stik.
55  Og når I ser at det blæser fra syd, siger I: ’Der kommer en hedebølge,’ og den kommer.
56  Hyklere, jordens og himmelens udseende forstår I at bedømme, men hvordan kan det være at I ikke forstår at bedømme denne særlige tid?
57  Og hvorfor dømmer I ikke også af jer selv hvad der er ret?
58  Når du for eksempel er på vej hen til en øvrighedsperson med din modpart i en retssag, så gør dig flid for undervejs at frigøre dig for striden med ham, for at han ikke skal slæbe dig for dommeren, og dommeren overgive dig til retsbetjenten, og retsbetjenten kaste dig i fængsel.
59  Jeg siger dig: Du vil afgjort ikke komme ud derfra før du har betalt alt til sidste og mindste mønt.“
lukas 13
13  På samme tid var der nogle til stede som fortalte ham om de galilæere hvis blod Pilatus havde blandet med deres slagtofre.
2  Som svar sagde han så til dem: „Mener I at disse galilæere viste sig at være større syndere end alle de andre galilæere fordi de led dette?
3  Nej, siger jeg jer; men hvis I ikke ændrer sind, vil I alle omkomme på lignende måde.
4  Eller de atten som tårnet i Siloam faldt ned over, så det dræbte dem, mener I at de viste sig at være større skyldnere end alle andre mennesker som bor i Jerusalem?
5  Nej, siger jeg jer; men hvis I ikke ændrer sind, vil I alle omkomme på samme måde.“
6  Så fortsatte han sin tale med dette billede: „En mand havde et figentræ som var plantet i hans vingård, og han kom for at se efter frugt på det, men fandt ingen.
7  Så sagde han til vingårdsmanden: ’Se, i tre år er jeg kommet for at se efter frugt på dette figentræ, men har ingen fundet. Hug det om! Hvorfor skal det endog gøre jorden uanvendelig?’
8  Som svar sagde han til ham: ’Herre, lad det være også dette år, indtil jeg får gravet rundt om det og givet det gødning;
9  og hvis det så frembringer frugt i den kommende tid, [udmærket]; men hvis ikke, så kan du hugge det om.’“
10  Nu var han i færd med at undervise i en af synagogerne på sabbatten.
11  Og se, [der var] en kvinde som i atten år havde haft en svaghedsånd, og hun var krumbøjet og helt ude af stand til at rette sig op.
12  Da Jesus så hende, henvendte han sig til hende og sagde: „Kvinde, du er befriet for din svaghed.“
13  Og han lagde hænderne på hende; og øjeblikkelig rettede hun sig op, og hun begyndte at herliggøre Gud.
14  Men det fik synagogeforstanderen, der harmedes fordi Jesus havde kureret på sabbatten, til at sige til folkemængden: „Der er seks dage på hvilke man bør arbejde; kom derfor på dem og bliv kureret, og ikke på sabbatten.“
15  Men Herren svarede ham og sagde: „Hyklere, enhver af jer løser da på sabbatten sin okse eller sit æsel fra krybben og fører dyret hen for at lade det drikke, ikke sandt?
16  Burde denne kvinde som er en Abrahams datter og som Satan har holdt bundet, se! i atten år, da ikke løses fra denne lænke på sabbatsdagen?“
17  Da han sagde dette, blev alle hans modstandere skamfulde, men hele folkemængden begyndte at fryde sig over alle de herlige ting han udrettede.
18  Han fortsatte derfor med at sige: „Hvad ligner Guds rige, og hvad skal jeg sammenligne det med?
19  Det ligner et sennepsfrø som en mand tog og lagde i sin have, og det voksede og blev til et træ, og himmelens fugle tog bolig i dets grene.“
20  Og han sagde videre: „Hvad skal jeg sammenligne Guds rige med?
21  Det er ligesom en surdej som en kvinde tog og gemte i tre store mål hvedemel, indtil det hele var gennemsyret.“
22  Og han kom igennem by efter by og landsby efter landsby og underviste mens han fortsatte på sin rejse til Jerusalem.
23  Nu var der en der sagde til ham: „Herre, er de der frelses kun få?“ Han sagde til dem:
24  „Kæmp energisk for at komme ind gennem den snævre dør, for mange, siger jeg jer, vil søge at komme ind, men vil ikke være i stand til det;
25  når først husets herre har rejst sig og låst døren og I begynder at stå udenfor og banke på døren og sige: ’Herre, luk op for os,’ da vil han som svar sige til jer: ’Jeg ved ikke hvor I er fra.’
26  Så vil I sige: ’Vi har spist og drukket for dine øjne, og du har undervist på vore brede gader.’
27  Men han vil tale og sige til jer: ’Jeg ved ikke hvor I er fra. Bort fra mig, alle I som øver uretfærdighed!’
28  Dér vil I græde og skære tænder når I ser Abraham og Isak og Jakob og alle profeterne i Guds rige, men I selv er kastet udenfor.
29  Og folk vil komme fra øst og vest og fra nord og syd og ligge til bords i Guds rige.
30  Og se! der er nogle af de sidste som skal være blandt de første, og der er nogle af de første som skal være blandt de sidste.“
31  I netop den time kom nogle farisæere hen og sagde til ham: „Tag af sted og rejs herfra, for Herodes vil dræbe dig.“
32  Og han sagde til dem: „Gå hen og sig til den ræv: ’Se, jeg uddriver dæmoner og foretager helbredelser i dag og i morgen, og på den tredje dag vil jeg være færdig.’
33  Dog er det nødvendigt at jeg er på vej i dag og i morgen og den næste dag, for det er utilstedeligt at en profet bliver slået ihjel andre steder end i Jerusalem.
34  Jerusalem, Jerusalem, der dræber profeterne og stener dem der er sendt til hende — hvor ofte har jeg ikke villet samle dine børn på samme måde som en høne samler sit kuld af kyllinger under vingerne, men I ville ikke!
35  Se! Jeres hus overlades til jer selv. Jeg siger jer: I skal afgjort ikke se mig før I siger: ’Velsignet er den der kommer i Jehovas navn.’“
lukas 14
14  Og ved en lejlighed da han på sabbatten kom ind i huset hos en af farisæernes ledere for at spise et måltid, holdt de skarpt øje med ham.
2  Og se, foran ham var der en mand som havde vattersot.
3  Det fik Jesus til at tale til de lovkyndige og farisæerne og sige: „Er det tilladt at kurere på sabbatten eller er det ikke?“
4  Men de tav. Så tog han fat i [manden], helbredte ham og sendte [ham] bort.
5  Og han sagde til dem: „Hvem af jer vil ikke på sabbatsdagen, hvis hans søn eller okse falder i en brønd, straks trække dem op?“
6  Og de kunne ikke svare ham på dette.
7  Over for de indbudte brugte han nu en billedtale, da han bemærkede hvordan de udvalgte sig de fornemste pladser, og han sagde til dem:
8  „Når du bliver indbudt af nogen til en bryllupsfest, så læg dig ikke på den fornemste plads. Måske er en der er mere anset end du, blevet indbudt af ham,
9  og han som indbød dig og ham, vil komme og sige til dig: ’Overlad din plads til denne mand.’ Og så må du med skam begive dig hen for at indtage den nederste plads.
10  Derimod skal du, når du bliver indbudt, gå hen og lægge dig på den nederste plads, så manden der har indbudt dig vil sige til dig når han kommer: ’Ven, ryk højere op.’ Så bliver det til ære for dig for øjnene af alle som ligger til bords sammen med dig.
11  For enhver der ophøjer sig selv vil blive ydmyget, og den der ydmyger sig selv vil blive ophøjet.“
12  Derefter sagde han også til manden der havde indbudt ham: „Når du giver en middag eller et aftensmåltid, så indbyd ikke dine venner eller dine brødre eller dine slægtninge eller rige naboer. Måske vil de så indbyde dig til gengæld, og det ville være at betale dig tilbage.
13  Nej, når du holder et selskab, så indbyd fattige, krøblinge, halte, blinde,
14  og du vil være lykkelig, da de intet har at gengælde dig med. For det vil blive gengældt dig i de retfærdiges opstandelse.“
15  Da en af dem han lå til bords sammen med hørte dette, sagde han til ham: „Lykkelig er den som holder måltid i Guds rige.“
16  [Jesus] sagde til ham: „Der var en mand som gav et stort aftensmåltid, og han indbød mange.
17  Og da timen for aftensmåltidet kom, sendte han sin træl ud for at sige til de indbudte: ’Kom, for nu er alt parat.’
18  Men de begyndte alle som én at undskylde sig. Den første sagde til ham: ’Jeg har købt en mark, og jeg er nødt til at gå ud og se på den; jeg beder dig have mig undskyldt.’
19  Og en anden sagde: ’Jeg har købt fem par okser, og jeg er på vej hen for at prøve dem; jeg beder dig have mig undskyldt.’
20  En anden igen sagde: ’Jeg har lige taget en hustru til ægte, og af den grund kan jeg ikke komme.’
21  Så kom trællen tilbage og fortalte sin herre dette. Da blev husets herre vred og sagde til sin træl: ’Gå hurtigt ud på byens brede gader og smalle stræder, og før de fattige og krøblingene og de blinde og de halte herind.’
22  Efter nogen tid sagde trællen: ’Herre, det du gav besked om er blevet gjort, men der er plads endnu.’
23  Og herren sagde til trællen: ’Gå ud på vejene og de indhegnede steder, og nød dem til at komme ind, så mit hus kan blive fyldt.
24  For jeg siger jer: Ingen af de mænd som var indbudt skal smage noget af mit aftensmåltid.’“
25  Store skarer gik nu med ham, og han vendte sig og sagde til dem:
26  „Hvis nogen kommer til mig og ikke hader sin fader og moder og hustru og sine børn og brødre og søstre, ja endog sin egen sjæl, kan han ikke være min discipel.
27  Enhver som ikke bærer sin marterpæl og følger efter mig, kan ikke være min discipel.
28  For eksempel: Hvem af jer som ønsker at bygge et tårn, sætter sig ikke først ned og beregner omkostningerne for at se om han har nok til at gøre det færdigt?
29  Ellers får han måske lagt grunden men kan ikke fuldføre det, og alle der ser det begynder måske at gøre nar af ham
30  idet de siger: ’Denne mand begyndte at bygge men kunne ikke fuldføre det.’
31  Eller hvilken konge som er på march for at møde en anden konge i krig, sætter sig ikke først ned og holder råd om hvorvidt han med ti tusind mand kan stå sig imod den der kommer imod ham med tyve tusind?
32  Kan han ikke, sender han, endnu mens den anden er langt borte, en delegation ud for at bede om fred.
33  Således kan givetvis ingen af jer som ikke siger farvel til alt hvad han har, være min discipel.
34  Salt er bestemt udmærket. Men hvis selv saltet skulle miste sin kraft, hvad kan det så krydres med?
35  Det er hverken velegnet i jord eller i gødning. Man smider det ud. Lad den der har ører at høre med, høre efter.“
lukas 15
15  Alle skatteopkræverne og synderne blev ved med at komme til ham for at høre ham.
2  Derfor gik både farisæerne og de skriftlærde og mumlede vredt, idet de sagde: „Denne mand tager venligt imod syndere og spiser sammen med dem.“
3  Så henvendte han sig til dem med denne billedtale idet han sagde:
4  „Hvilket menneske blandt jer som har hundrede får og mister ét af dem, vil ikke forlade de nioghalvfems i ørkenen og gå ud efter det han har mistet indtil han finder det?
5  Og når han har fundet det, lægger han det på sine skuldre og glæder sig.
6  Og når han kommer hjem kalder han sine venner og naboer sammen og siger til dem: ’Glæd jer sammen med mig, for jeg har fundet mit får som var blevet væk.’
7  Jeg siger jer at således vil der være mere glæde i himmelen over én synder der ændrer sind, end over nioghalvfems retfærdige som ikke har brug for at ændre sind.
8  Eller hvilken kvinde som har ti drakmestykker, vil ikke, hvis hun taber én drakme, tænde en lampe og feje huset og omhyggeligt søge indtil hun finder den?
9  Og når hun har fundet den, kalder hun sine veninder og naboersker sammen og siger: ’Glæd jer sammen med mig, for jeg har fundet den drakme som jeg havde tabt.’
10  Således, siger jeg jer, bliver der glæde blandt Guds engle over én synder der ændrer sind.“
11  Så sagde han: „Der var en mand som havde to sønner.
12  Og den yngste af dem sagde til faderen: ’Fader, giv mig den del af formuen som tilkommer mig.’ Så delte han sine midler mellem dem.
13  Senere, ikke mange dage derefter, samlede den yngste søn alle [sine] ting og rejste ud til et fjernt land, og dér satte han sin formue til ved at føre et udsvævende liv.
14  Da han havde givet alt ud, blev der en streng hungersnød i hele det land, og han begyndte at lide nød.
15  Han gik så hen og sluttede sig til en af borgerne i landet dér, og han sendte ham ud på sine marker for at vogte svin.
16  Og han havde hele tiden et brændende ønske om at mætte sig med de bælgfrugter som svinene åd, og ingen gav ham [noget].
17  Da han kom til fornuft sagde han: ’Hvor mange daglejere hos min fader har ikke overflod af brød, mens jeg er ved at omkomme af sult her!
18  Jeg vil bryde op og rejse til min fader og sige til ham: „Fader, jeg har syndet imod himmelen og imod dig.
19  Jeg er ikke længere værd at kaldes din søn. Gør mig til en af dine daglejere.“’
20  Så brød han op og gik til sin fader. Mens han endnu var langt borte fik hans fader øje på ham og fik inderligt ondt af ham, og han løb hen og faldt ham om halsen og kyssede ham ømt.
21  Så sagde sønnen til ham: ’Fader, jeg har syndet imod himmelen og imod dig. Jeg er ikke længere værd at kaldes din søn. Gør mig til en af dine daglejere.’
22  Men faderen sagde til sine trælle: ’Hurtigt! hent en lang klædning frem, den bedste, og giv ham den på, og sæt en ring på hans hånd og [giv ham] sandaler på fødderne.
23  Og kom med fedekalven, slagt den og lad os spise og være glade,
24  for min søn her var død og er kommet til live igen; han var blevet væk og er fundet.’ Og de begyndte at være glade.
25  Nu var hans ældste søn ude på marken; og da han kom og nærmede sig huset, hørte han musik og dans.
26  Han kaldte da en af tjenerne til sig og forhørte sig om hvad dette betød.
27  Han sagde til ham: ’Din broder er kommet, og din fader har slagtet fedekalven, fordi han har fået ham sund og rask tilbage.’
28  Men han blev vred og ville ikke gå ind. Så kom hans fader ud og bønfaldt ham.
29  Som svar sagde han til sin fader: ’Se! i så mange år har jeg trællet for dig, og aldrig har jeg overtrådt dit bud, og dog har du aldrig givet mig et kid, så jeg kunne være glad sammen med mine venner.
30  Men så snart din søn her, som har opædt dine midler sammen med skøger, kom, slagtede du fedekalven til ham.’
31  Så sagde han til ham: ’Barn, du har altid været hos mig, og alt det der er mit er dit;
32  men vi kunne ikke andet end glæde os og fryde os, fordi din broder her var død og er kommet til live, og han var blevet væk og er fundet.’“
lukas 16
16  Så fortsatte han med også at sige til disciplene: „Der var en rig mand og han havde en husholder, og denne blev over for ham anklaget for at ødsle med hans ejendom.
2  Han kaldte så på ham og sagde til ham: ’Hvad er dette jeg hører om dig? Aflæg regnskab for din husholdning, for du kan ikke længere stå for huset.’
3  Så sagde husholderen til sig selv: ’Hvad skal jeg gøre, i betragtning af at min herre vil tage stillingen som husholder fra mig? Jeg magter ikke at grave, og jeg skammer mig ved at tigge.
4  Jo, nu ved jeg hvad jeg vil gøre, så folk vil tage imod mig i deres hjem når jeg er sat fra stillingen som husholder.’
5  Han kaldte så hver enkelt af sin herres skyldnere til sig, og til den første sagde han: ’Hvor meget skylder du min herre?’
6  Han sagde: ’Et hundrede bat olivenolie.’ Han sagde til ham: ’Tag din skriftlige overenskomst her og sæt dig og skriv hurtigt halvtreds.’
7  Derefter sagde han til en anden: ’Og du, hvor meget skylder du?’ Han sagde: ’Et hundrede kor hvede.’ Han sagde til ham: ’Tag din skriftlige overenskomst her og skriv firs.’
8  Og herren roste husholderen, fordi han, skønt uretfærdig, handlede med praktisk visdom; for denne tingenes ordnings sønner er på en praktisk måde visere over for deres egen generation end lysets sønner er.
9  Og jeg siger jer: Skaf jer venner ved hjælp af den uretfærdige rigdom, så at de, når den svigter, kan tage imod jer i de evige boliger.
10  Den der er trofast i det mindste, er også trofast i meget, og den der er uretfærdig i det mindste, er også uretfærdig i meget.
11  Derfor, hvis I ikke har vist jer trofaste i forbindelse med den uretfærdige rigdom, hvem vil så betro jer den sande?
12  Og hvis I ikke har vist jer trofaste i forbindelse med det en anden ejer, hvem vil da give jer noget at eje selv?
13  Ingen tjener i et hus kan trælle for to herrer; for enten vil han hade den ene og elske den anden, eller han vil holde sig til den ene og foragte den anden. I kan ikke trælle både for Gud og for Rigdom.“
14  Men farisæerne, som var pengekære, hørte alt dette, og de begyndte at komme med hånlige bemærkninger til ham.
15  Derfor sagde han til dem: „I er folk som erklærer jer selv retfærdige over for mennesker, men Gud kender jeres hjerter; for det der er højt blandt mennesker, er en afskyelighed i Guds øjne.
16  Loven og Profeterne var indtil Johannes. Fra da af forkyndes Guds rige som en god nyhed, og mennesker af enhver slags trænger sig frem imod det.
17  Men det sker lettere at himmelen og jorden forsvinder, end at én lille del af et bogstav i loven forbliver uopfyldt.
18  Enhver der skiller sig fra sin hustru og gifter sig med en anden, begår ægteskabsbrud, og den der gifter sig med en kvinde som er skilt fra sin mand, begår ægteskabsbrud.
19  Men der var en rig mand, og han plejede at klæde sig i purpur og linned og levede hver dag i glæde og pragt.
20  Men en tigger ved navn Lazarus plejede at blive lagt ved hans port, fuld af sår,
21  og han havde et stærkt ønske om at blive mættet med det der faldt fra den rige mands bord. Ja, hundene kom endog og slikkede hans sår.
22  Til sin tid døde tiggeren, og han blev af englene ført hen til [pladsen op mod] Abrahams bryst. Også den rige mand døde og blev begravet.
23  Og i Hades slog han sine øjne op idet han var i pine, og han så Abraham langt borte og Lazarus [på pladsen] op mod hans bryst.
24  Så kaldte han og sagde: ’Fader Abraham, vis mig barmhjertighed og send Lazarus for at han kan dyppe spidsen af sin finger i vand og køle min tunge, for jeg martres i denne flammende ild.’
25  Men Abraham sagde: ’Barn, husk at du fuldt ud har fået dit gode i din levetid, og Lazarus tilsvarende det dårlige. Men nu trøstes han her og du martres.
26  Og foruden alt dette er der sat en stor kløft mellem os og jer, så at de der ønsker at gå herfra over til jer, ikke kan det, og man kan heller ikke komme derfra over til os.’
27  Så sagde han: ’I så fald anmoder jeg dig, fader, om at sende ham til min faders hus —
28  jeg har nemlig fem brødre — for at han kan aflægge et grundigt vidnesbyrd for dem, så de ikke også skal komme til dette pinested.’
29  Men Abraham sagde: ’De har Moses og Profeterne; lad dem høre efter dem.’
30  Så sagde han: ’Nej, fader Abraham, men hvis nogen fra de døde går til dem, vil de ændre sind.’
31  Men han sagde til ham: ’Hvis de ikke hører efter Moses og Profeterne, vil de heller ikke blive overbevist, selv om nogen opstår fra de døde.’“
lukas 17
17  Så sagde han til sine disciple: „Det er uundgåeligt at der kommer årsager til snublen og fald. Dog, ve den ved hvem de kommer!
2  Det ville være bedre for ham om en møllesten var hængt om halsen på ham og han var kastet i havet, end at han skulle bringe en af disse små til snublen og fald.
3  Vær opmærksomme på jer selv. Hvis din broder begår en synd, så giv ham en irettesættelse, og hvis han ændrer sind, så tilgiv ham.
4  Selv om han syv gange om dagen synder mod dig og syv gange kommer tilbage til dig og siger: ’Jeg ændrer sind,’ skal du tilgive ham.“
5  Og apostlene sagde til Herren: „Giv os mere tro.“
6  Så sagde Herren: „Hvis I havde tro på størrelse med et sennepsfrø, kunne I sige til dette sorte morbærtræ: ’Ryk dig op med rode og plant dig i havet!’ og det ville adlyde jer.
7  Hvem af jer som har en træl der pløjer eller som vogter hjorden, vil sige til ham når han kommer ind ude fra marken: ’Kom straks her og læg dig til bords’?
8  Vil han ikke snarere sige til ham: ’Tilbered hvad jeg skal have til aftensmad; bind et forklæde om dig og sørg for mig til jeg er færdig med at spise og drikke, og bagefter kan du selv spise og drikke’?
9  Han vil ikke føle taknemmelighed over for trællen fordi han har gjort det han har fået besked på, vel?
10  Således skal I også, når I har gjort alt det I har fået besked på, sige: ’Vi er uduelige trælle. Vi har blot gjort hvad vi var skyldige at gøre.’“
11  Og mens han var på vej til Jerusalem kom han igennem egnen mellem Samaria og Galilæa.
12  Og idet han gik ind i en landsby kom ti spedalske mænd ham i møde, men de blev stående et stykke borte.
13  De hævede deres stemmer og sagde: „Jesus, lærer, vis os barmhjertighed!“
14  Og da han så dem sagde han til dem: „Gå hen og fremstil jer for præsterne.“ Og da, mens de var på vej derhen, blev de renset.
15  En af dem vendte tilbage da han så at han var blevet helbredt, og med høj røst herliggjorde han Gud.
16  Og han faldt på sit ansigt for [Jesu] fødder og takkede ham; og han var samaritaner.
17  Som svar sagde Jesus: „Blev ikke alle ti renset? Hvor er da de ni andre?
18  Var der ingen uden denne mand fra en anden nation som vendte tilbage for at give Gud ære?“
19  Og han sagde til ham: „Rejs dig og gå blot; din tro har gjort dig rask.“
20  Men da han af farisæerne blev spurgt om hvornår Guds rige ville komme, svarede han dem og sagde: „Guds rige kommer ikke på en iøjnefaldende måde så man kan iagttage det,
21  heller ikke vil man sige: ’Se her!’ eller: ’Dér!’ For, se, Guds rige er i jeres midte.“
22  Så sagde han til disciplene: „Der vil komme dage da I brændende ønsker at se en af Menneskesønnens dage, men I skal ikke se [den].
23  Og man vil sige til jer: ’Se dér!’ eller: ’Se her!’ Gå ikke derud og løb ikke efter [dem].
24  For ligesom lynet, når det glimter, skinner fra én del af himmelen til en anden del af himmelen, således vil Menneskesønnen være.
25  Men først må han nødvendigvis gennemgå mange lidelser og blive forkastet af denne generation.
26  Og som det gik i Noas dage, sådan vil det også være i Menneskesønnens dage:
27  de spiste, de drak, mænd giftede sig, kvinder bortgiftedes, indtil den dag da Noa gik ind i arken, og vandfloden kom og gjorde det af med dem alle.
28  Ligeledes, som det gik i Lots dage: de spiste, de drak, de købte, de solgte, de plantede, de byggede.
29  Men den dag da Lot gik ud af Sodoma regnede ild og svovl ned fra himmelen og gjorde det af med dem alle.
30  På samme måde vil det være på den dag da Menneskesønnen åbenbares.
31  På den dag skal den der er på taget men har sine ting i huset, ikke gå ned for at hente dem, og ligeledes skal den der er ude på marken ikke vende tilbage til det der er bagved.
32  Husk på Lots hustru.
33  Enhver der søger at sikre sig sin sjæl vil miste den, men enhver der mister den vil bevare den i live.
34  Jeg siger jer: I den nat vil der være to [mænd] i én seng; den ene tages med, men den anden lades tilbage.
35  Der vil være to [kvinder] som maler på samme kværn; den ene tages med, men den anden lades tilbage.“
36  ——
37  Det fik dem til at sige til ham: „Hvor, Herre?“ Han sagde til dem: „Hvor liget er, dér vil ørnene også samles.“
lukas 18
18  Så fortsatte han med i en billedtale at fortælle dem om hvor nødvendigt det var for dem altid at bede og ikke give op,
2  og han sagde: „I en by var der en dommer som hverken havde frygt for Gud eller respekt for mennesker.
3  Og der var en enke i den by, og hun blev ved med at komme til ham og sige: ’Skaf mig ret over for min modpart i retten.’
4  En tid lang ville han ikke, men senere sagde han til sig selv: ’Skønt jeg hverken har frygt for Gud eller respekt for mennesker,
5  vil jeg i det mindste fordi denne enke stadig volder mig besvær, skaffe hende hendes ret, så hun ikke bliver ved med at komme og banke løs på mig til [mit] endeligt.’“
6  Så sagde Herren: „Hør hvad dommeren, skønt uretfærdig, siger!
7  Skulle Gud da ikke sørge for at der skaffes hans udvalgte ret, dem som råber til ham dag og nat, selv om han er langmodig over for dem?
8  Jeg siger jer: Han vil sørge for at der skaffes dem ret i hast. Dog, når Menneskesønnen kommer, mon han så vil finde troen på jorden?“
9  Men til nogle som havde den tillid til sig selv at de var retfærdige og som regnede de andre for intet, talte han også med denne billedtale:
10  „To mænd gik op til templet for at bede; den ene var farisæer og den anden skatteopkræver.
11  Farisæeren stillede sig op og begyndte at bede for sig selv således: ’Gud, jeg takker dig fordi jeg ikke er ligesom de andre mennesker, udsugere, uretfærdige, ægteskabsbrydere, ja, eller som denne skatteopkræver.
12  Jeg faster to gange om ugen, jeg giver tiende af alt hvad jeg får ind.’
13  Men skatteopkræveren, som stod et stykke borte, ville ikke engang løfte sine øjne mod himmelen, men blev ved med at slå sig for brystet og sige: ’Gud, vær nådig mod en synder som mig.’
14  Jeg siger jer: Denne mand gik ned til sit hus mere retfærdiggjort end den anden; for enhver der ophøjer sig selv vil blive ydmyget, men den der ydmyger sig selv vil blive ophøjet.“
15  Nu begyndte folk også at komme til ham med deres spædbørn for at han skulle røre ved dem; men da disciplene så det, talte de strengt til dem.
16  Jesus kaldte imidlertid [børnene] til sig, idet han sagde: „Lad de små børn komme hen til mig, og prøv ikke at hindre dem. For Guds rige tilhører sådanne.
17  Jeg siger jer som sandt er: Den der ikke tager imod Guds rige ligesom et lille barn, vil slet ikke komme ind i det.“
18  Og en leder spurgte ham, idet han sagde: „Gode lærer, hvad skal jeg gøre for at arve evigt liv?“
19  Jesus sagde til ham: „Hvorfor kalder du mig god? Ingen er god undtagen én, Gud.
20  Du kender budene: ’Begå ikke ægteskabsbrud, myrd ikke, stjæl ikke, aflæg ikke falsk vidnesbyrd, ær din fader og moder.’“
21  Så sagde han: „Jeg har holdt dem alle fra min ungdom af.“
22  Da Jesus hørte det, sagde han til ham: „Endnu en ting mangler hos dig: Sælg alt hvad du har og del det ud til fattige, så vil du have værdier i himlene; og kom så og følg mig.“
23  Da han hørte dette, blev han dybt bedrøvet, for han var meget rig.
24  Jesus så på ham og sagde: „Hvor vil det være vanskeligt for dem som har penge at komme ind i Guds rige!
25  Ja, det er lettere for en kamel at komme igennem en synåls øje end for en rig at komme ind i Guds rige.“
26  De som hørte dette sagde: „Hvem kan så blive frelst?“
27  Han sagde: „Det der er umuligt for mennesker, er muligt for Gud.“
28  Men Peter sagde: „Se! Vi har forladt vore egne ting og fulgt dig.“
29  Han sagde til dem: „Jeg siger jer som sandt er: Der er ingen som har forladt hus eller hustru eller brødre eller forældre eller børn for Guds riges skyld,
30  som ikke vil få mange gange mere i denne tid, og i den kommende tingenes ordning evigt liv.“
31  Så tog han de tolv til side og sagde til dem: „Se! Vi går nu op til Jerusalem, og alt det der er skrevet ved profeterne med hensyn til Menneskesønnen vil blive opfyldt.
32  For eksempel vil han blive overgivet til folk fra nationerne, og der vil blive gjort nar af ham og han vil blive behandlet forsmædeligt og spyttet på;
33  og efter at man har pisket ham vil man dræbe ham, men på den tredje dag skal han opstå.“
34  De fattede imidlertid intet af dette, og denne udtalelse var tilsløret for dem, og de forstod ikke det der blev sagt.
35  Da han nu nærmede sig Jeriko sad der en blind mand ved vejen og tiggede.
36  Da han hørte en folkemængde komme gående forbi, begyndte han at forhøre sig om hvad dette kunne være.
37  De meddelte ham: „Jesus Nazaræeren er på vej forbi.“
38  Da råbte han og sagde: „Jesus, Davids søn, vis mig barmhjertighed!“
39  Og de der gik foran gav sig til at tale strengt til ham om at han skulle tie stille, men desto mere råbte han: „Davids søn, vis mig barmhjertighed.“
40  Da standsede Jesus og befalede at [manden] skulle føres hen til ham. Da han var kommet derhen spurgte [Jesus] ham:
41  „Hvad ønsker du at jeg skal gøre for dig?“ Han sagde: „Herre, lad mig få mit syn igen.“
42  Så sagde Jesus til ham: „Bliv seende igen; din tro har gjort dig rask.“
43  Og øjeblikkelig fik han synet igen, og han begyndte at følge ham, idet han herliggjorde Gud. Og hele folket lovpriste Gud da de så [dette].
lukas 19
19  Og han kom ind i Jeriko og var på vej derigennem.
2  Nu var der en mand her ved navn Zakæus, og han var overskatteopkræver, og han var rig.
3  Han søgte at komme til at se hvem denne Jesus var, men han kunne ikke for folkemængden, for han var lille af vækst.
4  Så løb han i forvejen hen til en fremskudt post og klatrede op i et morbærfigentræ for at kunne se ham, for det var ad den vej han ville komme forbi.
5  Og da Jesus kom til stedet, så han op og sagde til ham: „Zakæus, skynd dig, kom ned, for i dag bør jeg være gæst i dit hus.“
6  Så skyndte han sig, kom ned og bød ham med glæde velkommen som gæst.
7  Men da folk så [det], begyndte de alle at mumle vredt, idet de sagde: „Han er gået ind og har slået sig ned hos en mand der er en synder.“
8  Men Zakæus rejste sig og sagde til Herren: „Se! Halvdelen af hvad jeg ejer, Herre, giver jeg til de fattige, og hvad jeg end har afpresset nogen ved hjælp af falske anklager giver jeg firdobbelt tilbage.“
9  Så sagde Jesus til ham: „I dag er der kommet frelse til dette hus; også han er jo en søn af Abraham.
10  Menneskesønnen er nemlig kommet for at opsøge og frelse det bortkomne.“
11  Mens de hørte på dette, talte han også til dem med en billedtale, fordi han var nær ved Jerusalem og de mente at Guds rige øjeblikkelig ville vise sig.
12  Derfor sagde han: „En mand af fornem herkomst rejste til et fjernt land for at sikre sig kongemagt og så vende tilbage.
13  Han kaldte da ti af sine trælle til sig og gav dem ti miner og sagde til dem: ’Driv forretning til jeg kommer.’
14  Men hans landsmænd hadede ham og sendte en delegation efter ham for at sige: ’Vi ønsker ikke at denne [mand] skal være konge over os.’
15  Da han til sidst kom tilbage efter at have fået kongemagten, befalede han at de trælle som han havde givet sølvpengene skulle kaldes til ham, så han kunne få at vide hvad de havde indtjent ved at drive forretning.
16  Så indfandt den første sig og sagde: ’Herre, din mine har indtjent ti miner.’
17  Og han sagde til ham: ’Udmærket, gode træl! Fordi du har vist dig trofast i en meget lille sag skal du have myndighed over ti byer.’
18  Nu kom den anden og sagde: ’Din mine, herre, har indbragt fem miner.’
19  Også til denne sagde han: ’Og du skal være over fem byer.’
20  Så kom en anden og sagde: ’Herre, her er din mine som jeg har haft liggende i et tørklæde.
21  Ser du, jeg var bange for dig, for du er en streng mand; du tager op hvad du ikke har lagt, og du høster hvad du ikke har sået.’
22  Han sagde til ham: ’Ud fra din egen mund dømmer jeg dig, onde træl. Du vidste at jeg er en streng mand, der tager op hvad jeg ikke har lagt, og høster hvad jeg ikke har sået, ikke sandt?
23  Hvordan kan det så være at du ikke har sat mine sølvpenge i en bank? Så kunne jeg have hævet dem med renter når jeg kom.’
24  Derpå sagde han til dem der stod der: ’Tag minen fra ham og giv den til ham der har de ti miner.’
25  Men de sagde til ham: ’Herre, han har ti miner!’ —
26  ’Jeg siger jer: Enhver der har, skal der gives mere; men fra den der ikke har, skal endog det tages han har.
27  Men mine fjender dér, som ikke ønskede at jeg skulle være konge over dem, før dem herhen og hug dem ned i mit påsyn.’“
28  Efter at have sagt dette begyndte han så at gå videre, i forvejen, op til Jerusalem.
29  Og da han kom i nærheden af Betfage og Betania ved bjerget der kaldes Oliebjerget, sendte han to af disciplene af sted
30  idet han sagde: „Gå ind i landsbyen som ligger dér foran jer, og i den vil I, når I kommer ind i den, finde et føl som er bundet og som intet menneske nogen sinde har siddet på. Løs det og kom med det.
31  Og hvis nogen spørger jer: ’Hvordan kan det være at I løser det?’ skal I sige således: ’Herren har brug for det.’“
32  De som blev sendt ud, tog så af sted og fandt det sådan som han havde sagt til dem.
33  Men da de var ved at løse føllet sagde dets ejere til dem: „Hvorfor løser I føllet?“
34  De sagde: „Herren har brug for det.“
35  Og de førte det til Jesus, og de kastede deres yderklæder på føllet og satte Jesus på [det].
36  Som han drog frem, bredte de deres yderklæder ud på vejen.
37  Allerede da han nærmede sig vejen ned ad Oliebjerget begyndte hele forsamlingen af disciple at fryde sig og med høj røst at prise Gud for alle de kraftige gerninger de havde set,
38  idet de sagde: „Velsignet er den der kommer som kongen i Jehovas navn! Fred i himmelen og ære i det højeste!“
39  Men nogle af farisæerne i folkemængden sagde til ham: „Lærer, irettesæt dine disciple.“
40  Som svar sagde han imidlertid: „Jeg siger jer: Hvis disse tav, ville stenene råbe.“
41  Og da han kom nærmere, betragtede han byen og græd over den
42  idet han sagde: „Hvis du, ja du, på denne dag havde været klar over hvad der fører til fred — men nu er det skjult for dine øjne.
43  For dage skal komme over dig da dine fjender vil lægge en skanse af spidse pæle omkring dig og omringe dig og trænge dig hårdt fra alle sider,
44  og de vil jævne dig og dine børn i dig med jorden, og de vil ikke lade sten på sten tilbage i dig, fordi du ikke gav agt på den tid da du blev inspiceret.“
45  Og han gik ind i templet og begyndte at jage dem ud som solgte,
46  idet han sagde til dem: „Der står skrevet: ’Og mit hus skal være et bedehus,’ men I har gjort det til en røverhule.“
47  Endvidere underviste han hver dag i templet. Men de øverste præster og de skriftlærde og folkets førende mænd søgte at få ham ryddet af vejen;
48  men de fandt ikke ud af lige hvad de skulle gøre, for folket, hver og én, blev ved med at hænge ved ham for at høre ham.
lukas 20
20  En af dagene, mens han underviste folket i templet og forkyndte den gode nyhed, trådte de øverste præster og de skriftlærde sammen med de ældste frem
2  og tog til orde idet de sagde til ham: „Sig os med hvilken bemyndigelse du gør disse ting, eller hvem det er der har givet dig denne bemyndigelse.“
3  Som svar sagde han til dem: „Jeg vil også spørge jer om en ting, og I siger mig:
4  Var Johannes’ dåb fra himmelen eller fra mennesker?“
5  Så diskuterede de indbyrdes idet de sagde: „Hvis vi siger: ’Fra himmelen,’ vil han sige: ’Hvordan kan det da være at I ikke troede ham?’
6  Og hvis vi siger: ’Fra mennesker,’ vil folket, hver og én, stene os, for de er overbeviste om at Johannes var en profet.“
7  De svarede så at de ikke vidste hvorfra.
8  Og Jesus sagde til dem: „Så siger jeg heller ikke jer med hvilken bemyndigelse jeg gør disse ting.“
9  Da begyndte han at tale til folket med denne billedtale: „En mand plantede en vingård, lejede den ud til vinavlere og rejste udenlands i længere tid.
10  Men da tiden var inde sendte han en træl ud til vinavlerne, for at de kunne give ham noget af vingårdens frugt. Vinavlerne sendte ham imidlertid tomhændet bort efter at have pryglet ham.
11  Men han prøvede igen og sendte dem en anden træl. Også denne pryglede de og vanærede og sendte tomhændet bort.
12  Alligevel prøvede han igen og sendte en tredje; også ham slog de til blods og kastede ud.
13  Da sagde vingårdens ejer: ’Hvad skal jeg gøre? Jeg vil sende min søn, den elskede. Ham vil de sikkert respektere.’
14  Da vinavlerne fik øje på ham, gav de sig til at diskutere med hinanden idet de sagde: ’Dette er arvingen; lad os dræbe ham, så arven kan blive vores.’
15  Så kastede de ham ud af vingården og dræbte ham. Hvad vil ejeren af vingården nu gøre ved dem?
16  Han vil komme og gøre det af med disse vinavlere, og han vil give vingården til andre.“ Da de hørte [dette] sagde de: „Måtte det aldrig ske!“
17  Men han så på dem og sagde: „Hvad betyder da dette som står skrevet: ’Den sten bygmestrene forkastede er blevet hovedhjørnesten’?
18  Enhver som falder på den sten vil blive knust. Men enhver som den falder på, ham maler den til støv.“
19  De skriftlærde og de øverste præster søgte nu i selv samme time at lægge hånd på ham, men de var bange for folket; de var nemlig klar over at det var med henblik på dem han havde talt i denne billedtale.
20  Og efter at have holdt skarpt øje med ham udsendte de nogle mænd der i hemmelighed var lejet til at give sig ud for at være retfærdige, for at de måske kunne fange ham i ord, så de kunne overgive ham til øvrigheden og landshøvdingens myndighed.
21  Og de spurgte ham idet de sagde: „Lærer, vi ved at du taler og underviser korrekt og ikke er partisk, nej, du lærer andre Guds vej i overensstemmelse med hvad der er sandhed:
22  Er det tilladt os at give kejseren skat, eller er det ikke?“
23  Men han mærkede deres underfundighed og sagde til dem:
24  „Vis mig en denar. Hvis billede og indskrift har den?“ De sagde: „Kejserens.“
25  Han sagde til dem: „Så tilbagebetal da kejseren det der er kejserens, og Gud det der er Guds.“
26  De kunne ikke fange ham [i noget] i denne udtalelse i folkets påhør, og i undren over hans svar tav de.
27  Men nogle af saddukæerne — det er dem som siger at der ikke er nogen opstandelse — kom nu hen og spurgte ham
28  idet de sagde: „Lærer, Moses skrev til os: ’Hvis en mand som har en broder, dør mens han har en hustru, og han er forblevet barnløs, så skal hans broder tage hustruen og med hende oprejse sin broder afkom.’
29  Nu var der syv brødre; og den første tog en hustru og døde barnløs.
30  Og den anden
31  og den tredje tog hende. På samme måde med dem alle syv: de døde uden at efterlade sig børn.
32  Til sidst døde også hustruen.
33  Hvem af dem skal nu have hende til hustru i opstandelsen? De er jo syv der har haft hende til hustru.“
34  Jesus sagde til dem: „Denne tingenes ordnings børn gifter sig og bortgiftes,
35  men de som er anset for værdige til at få del i den anden tingenes ordning og opstandelsen fra de døde, hverken gifter sig eller bortgiftes.
36  Ja, de kan heller ikke dø mere, for de er lig engle, og de er Guds børn, idet de er opstandelsens børn.
37  Men at de døde oprejses har også Moses angivet, i beretningen om tornebusken, når han kalder Jehova ’Abrahams Gud og Isaks Gud og Jakobs Gud’.
38  Han er ikke dødes men levendes Gud; de er nemlig alle levende for ham.“
39  Det fik nogle af de skriftlærde til at sige: „Lærer, du har talt udmærket.“
40  For de turde ikke mere spørge ham om noget.
41  Så sagde han til dem: „Hvordan kan man sige at Messias er Davids søn?
42  For David selv siger i Salmernes Bog: ’Jehova sagde til min Herre: „Sæt dig ved min højre hånd
43  indtil jeg lægger dine fjender som en skammel for dine fødder.“’
44  David kalder ham altså ’Herre’; hvordan er han så hans søn?“
45  Mens hele folket hørte på det, sagde han så til disciplene:
46  „Tag jer i agt for de skriftlærde, som gerne vil gå rundt i lange klæder og kan lide at der hilses på dem på torvene og at de har de forreste siddepladser i synagogerne og de fornemste pladser ved aftensmåltiderne,
47  og som opsluger enkernes hjem og som et skalkeskjul siger lange bønner. De vil få en strengere dom.“
lukas 21
21  Idet han nu kiggede op, så han de rige lægge deres gaver i bidragsbøsserne.
2  Da så han en fattig enke lægge to småmønter af meget ringe værdi deri,
3  og han sagde: „Jeg skal sige jer som sandt er: Denne enke har, skønt hun er fattig, lagt mere i end alle de andre.
4  For alle disse lagde gaver i af deres overflod, men denne [kvinde] lagde i af sin armod alle de midler hun havde at leve af.“
5  Senere, da nogle talte om hvordan templet var smykket med smukke sten og ting der var viet til det,
6  sagde han: „Med hensyn til de ting som I ser på, så vil der komme dage i hvilke der ikke skal lades sten på sten tilbage her som ikke vil blive revet ned.“
7  Så spurgte de ham, idet de sagde: „Lærer, hvornår vil disse ting da ske, og hvad vil være tegnet når disse ting skal indtræffe?“
8  Han sagde: „Pas på at I ikke ledes vild; for mange vil komme på grundlag af mit navn og sige: ’Det er mig,’ og: ’Den fastsatte tid er kommet nær.’ Gå ikke efter dem.
9  Og når I hører om krige og uroligheder, så bliv ikke opskræmte. For disse ting må nødvendigvis først indtræffe, men enden [kommer] ikke straks.“
10  Så fortsatte han med at sige til dem: „Nation skal rejse sig mod nation og rige mod rige;
11  og der skal være store jordskælv, og det ene sted efter det andet tilfælde af pest og hungersnød; og der vil komme frygtelige ting og fra himmelen store tegn.
12  Men før alt dette vil man lægge hånd på jer og forfølge jer, idet man vil overgive jer til synagoger og fængsler, og I vil blive ført frem for konger og landshøvdinger for mit navns skyld.
13  Det vil føre til et vidnesbyrd for jer.
14  Beslut derfor i jeres hjerter at I ikke i forvejen vil overveje hvordan I skal svare for jer,
15  for jeg vil give jer en mund og en visdom som alle jeres modstandere tilsammen ikke vil kunne modstå eller modsige.
16  Endvidere vil I endog blive forrådt af forældre og brødre og slægtninge og venner, og de vil bringe død over nogle af jer;
17  og I vil blive genstand for alles had på grund af mit navn.
18  Og dog vil ikke et hår på jeres hoved gå tabt.
19  Ved jeres udholdenhed skal I vinde jeres sjæle.
20  Og når I ser Jerusalem omringet af lejrede hære, så skal I vide at dens ødelæggelse er kommet nær.
21  Så lad dem der er i Judæa flygte til bjergene, og lad dem der er i dens midte gå ud, og lad dem der er på landet ikke gå ind i den;
22  for dette er hævnens dage, da alt det der står skrevet skal opfyldes.
23  Ve de gravide kvinder og dem der har et barn at give bryst i de dage! For der vil være stor nød over landet og vrede over dette folk;
24  og de skal falde for sværdets æg og føres som fanger til alle nationerne; og Jerusalem skal nedtrædes af nationerne, indtil nationernes fastsatte tider er udløbet.
25  Og der vil være tegn i sol og måne og stjerner, og på jorden angst blandt nationerne, som ved hverken ud eller ind på grund af havets larmen og [dets] oprør,
26  mens mennesker besvimer på grund af frygt og det de venter der kommer over den beboede jord; for himlenes kræfter skal rystes.
27  Og da skal de se Menneskesønnen komme i en sky med magt og megen herlighed.
28  Men når disse ting begynder at ske, da ret jer op og løft jeres hoveder, for jeres befrielse nærmer sig.“
29  Så talte han til dem med en billedtale: „Se figentræet og alle de andre træer:
30  Så snart de springer ud, ved I af jer selv, ud fra det I ser, at nu er sommeren nær.
31  Således ved I også, når I ser disse ting ske, at Guds rige er nær.
32  Jeg skal sige jer en sandhed: Denne generation skal afgjort ikke forsvinde før alt [dette] sker.
33  Himmelen og jorden skal forsvinde, men mine ord skal afgjort ikke forsvinde.
34  Men vær opmærksomme på jer selv, så jeres hjerter aldrig bliver tynget af frådseri og drikkeri og det daglige livs bekymringer, og den dag pludselig, i et øjeblik, er over jer
35  som en snare. For den vil komme over alle dem der bor på hele jordens flade.
36  Våg da, idet I hele tiden beder, så I må være i stand til at undslippe alle disse ting som skal ske, og til at bestå over for Menneskesønnen.“
37  Om dagen underviste han i templet, men om natten gik han ud og overnattede på det bjerg der kaldes Oliebjerget.
38  Og hele folket kom tidligt på dagen til ham i templet for at høre ham.
lukas 22
22  De usyrede brøds højtid, der kaldes påske, nærmede sig nu.
2  Og de øverste præster og de skriftlærde var i færd med at undersøge hvordan de bedst kunne gøre det af med ham, for de var bange for folket.
3  Men Satan gik i Judas, ham der blev kaldt Iskariot, som blev regnet med blandt de tolv;
4  og han gik hen og talte med de øverste præster og [tempel]øversterne om hvordan han bedst kunne forråde ham til dem.
5  Og de frydede sig og vedtog at give ham sølvpenge.
6  Han indvilligede så og begyndte at søge en gunstig lejlighed til at forråde ham til dem uden at en folkemængde var der.
7  Så kom de usyrede brøds dag, da påske[offeret] skulle slagtes;
8  og han sendte Peter og Johannes af sted idet han sagde: „Gå hen og tilbered påske[måltidet] til os så vi kan spise [det].“
9  De sagde til ham: „Hvor ønsker du at vi skal tilberede [det]?“
10  Han sagde til dem: „Se, når I går ind i byen, vil en mand som bærer en lerkrukke med vand møde jer. Følg ham ind i det hus han går ind i.
11  Og I skal sige til værten i huset: ’Læreren siger til dig: „Hvor er gæsteværelset, hvor jeg kan spise påske[måltidet] sammen med mine disciple?“’
12  Og denne [mand] vil vise jer et stort rum ovenpå som er udstyret. Tilbered [det] dér.“
13  Så tog de af sted og fandt at det var ganske som han havde sagt til dem, og de tilberedte påske[måltidet].
14  Og da timen kom, lagde han sig til bords, og sammen med ham apostlene.
15  Og han sagde til dem: „Jeg har brændende ønsket og længtes efter at spise dette påske[måltid] sammen med jer før jeg skal lide;
16  for jeg siger jer: Jeg skal ikke spise det igen før det bliver opfyldt i Guds rige.“
17  Og han tog imod et bæger, takkede og sagde: „Tag dette og lad det gå fra den ene til den anden iblandt jer;
18  for jeg siger jer: Fra nu af skal jeg ikke mere drikke af vintræets frugt før Guds rige kommer.“
19  Og han tog et brød, takkede, brækkede det i stykker og gav det til dem, idet han sagde: „Dette betyder mit legeme, som skal gives til gavn for jer. Bliv ved med at gøre dette til minde om mig.“
20  Og på samme måde [tog han] bægeret efter aftensmåltidet, idet han sagde: „Dette bæger betyder den nye pagt i kraft af mit blod, som skal udgydes til gavn for jer.
21  Men se, den der forråder mig har sin hånd sammen med mig ved bordet.
22  For Menneskesønnen går den vej der er afstukket; dog ve det menneske ved hvem han bliver forrådt!“
23  Så begyndte de indbyrdes at diskutere spørgsmålet om hvem af dem det mon kunne være som stod i begreb med at gøre dette.
24  Der opstod imidlertid også en heftig diskussion iblandt dem om hvem af dem der syntes at være den største.
25  Men han sagde til dem: „Nationernes konger spiller herrer over dem, og de der har myndighed over dem bliver kaldt velgørere.
26  Men sådan skal I ikke være. Lad derimod den der er den største iblandt jer, blive som den yngste, og den der fører an, som den der tjener.
27  For hvem er størst: den der ligger til bords, eller den der virker som tjener? Er det ikke den der ligger til bords? Men i jeres midte er jeg som den der virker som tjener.
28  Imidlertid er det jer som er blevet hos mig i mine prøvelser;
29  og jeg indgår en pagt med jer, ligesom min Fader har indgået en pagt med mig, om et rige,
30  for at I kan spise og drikke ved mit bord i mit rige og sidde på troner og dømme Israels tolv stammer.
31  Simon, Simon, se, Satan har forlangt at få jer for at sigte jer som hvede.
32  Men jeg har bedt for dig, for at din tro ikke må svigte; og du, når du engang er vendt om, da styrk dine brødre.“
33  Så sagde han til ham: „Herre, jeg er parat til at gå med dig både i fængsel og i døden.“
34  Men han sagde: „Jeg siger dig, Peter: Hanen skal ikke gale i dag før du tre gange har nægtet at du kender mig.“
35  Han sagde også til dem: „Da jeg sendte jer ud uden pengepung og madpose og sandaler, manglede I da noget?“ De sagde: „Nej!“
36  Så sagde han til dem: „Nu, derimod, lad den der har en pengepung tage den med, ligeså også en madpose; og lad den der ikke har noget sværd sælge sin yderklædning og købe et.
37  For jeg siger jer at det som står skrevet nødvendigvis må opfyldes på mig, nemlig dette: ’Og han blev regnet blandt lovløse.’ For det der angår mig er ved at få sin opfyldelse.“
38  Så sagde de: „Herre, se, her er to sværd.“ Han sagde til dem: „Det er nok.“
39  Og da han gik ud tog han som sædvanlig til Oliebjerget; og disciplene fulgte også med ham.
40  Efter at være kommet til stedet sagde han til dem: „Bed fortsat, så I ikke kommer ind i fristelse.“
41  Og selv fjernede han sig fra dem, omtrent et stenkast, og lagde sig på knæ og begyndte at bede
42  idet han sagde: „Fader, hvis du vil, så tag dette bæger bort fra mig. Dog, lad ikke min men din vilje ske.“
43  Da viste en engel fra himmelen sig for ham og styrkede ham.
44  Men da han kom i dødsangst fortsatte han med at bede endnu mere inderligt; og hans sved blev som bloddråber der faldt på jorden.
45  Og han rejste sig fra bønnen, gik hen til disciplene og fandt dem døsende af bedrøvelse;
46  og han sagde til dem: „Hvorfor sover I? Stå op og bed fortsat, så I ikke skal komme ind i fristelse.“
47  Endnu mens han talte, se, [da kom der] en skare, og han der hed Judas, en af de tolv, gik foran dem; og han nærmede sig Jesus for at kysse ham.
48  Men Jesus sagde til ham: „Judas, forråder du Menneskesønnen med et kys?“
49  Da de der var omkring ham så hvad der ville ske, sagde de: „Herre, skal vi slå til med sværd?“
50  Og en af dem slog efter ypperstepræstens træl og huggede det højre øre af ham.
51  Men det fik Jesus til at sige: „Lad det gå så vidt som dette.“ Og han rørte ved øret og helbredte ham.
52  Jesus sagde så til de øverste præster og tempeløversterne og de ældste som var kommet ud efter ham: „Er I kommet ud med sværd og køller som mod en røver?
53  Mens jeg var hos jer i templet dag efter dag, rakte I ikke hænderne ud imod mig. Men dette er jeres time, og mørket har myndigheden.“
54  Så arresterede de ham og førte ham af sted og bragte ham ind i ypperstepræstens hus; men Peter fulgte efter i god afstand.
55  Da de tændte en ild midt i gården og sammen havde sat sig dér, sad Peter iblandt dem.
56  Men en tjenestepige så ham sidde ved den klare ild, og hun så undersøgende på ham og sagde: „Denne mand var også sammen med ham.“
57  Men han benægtede det, idet han sagde: „Jeg kender ham ikke, kvinde.“
58  Og lidt senere så en anden ham og sagde: „Du er også en af dem.“ Men Peter sagde: „Menneske! det er jeg ikke.“
59  Og efter at omtrent en time var gået, begyndte en anden med styrke at påstå: „Det er ganske afgjort at denne [mand] også var sammen med ham; han er jo galilæer!“
60  Men Peter sagde: „Menneske, jeg ved ikke hvad du snakker om.“ Og i samme øjeblik, endnu mens han talte, galede en hane.
61  Og Herren vendte sig og så på Peter, og Peter huskede hvad Herren havde udtalt da han sagde til ham: „Før hanen galer i dag, vil du tre gange nægte at kendes ved mig.“
62  Og han gik udenfor og græd bitterligt.
63  Nu begyndte de mænd som havde ham i forvaring at gøre nar af ham idet de slog ham;
64  og efter at have tilhyllet ham spurgte de ham og sagde: „Profetér. Hvem var det der slog dig?“
65  Og de fortsatte med at sige meget andet bespotteligt til ham.
66  Da det omsider blev dag, samledes folkets ældsteråd, både overordnede præster og skriftlærde, og de førte ham ind i deres sanhedrinsal og sagde:
67  „Hvis du er Messias, så sig os det.“ Men han sagde til dem: „Selv om jeg sagde jer det, ville I dog ikke tro det.
68  Og hvis jeg stillede jer spørgsmål, ville I heller ikke svare.
69  Men fra nu af skal Menneskesønnen sidde ved Guds krafts højre hånd.“
70  Så sagde de alle: „Du er altså Guds søn?“ Han sagde til dem: „I siger selv at jeg er det.“
71  De sagde: „Hvad brug har vi for yderligere vidnesbyrd? Vi har jo selv hørt [det] af hans egen mund.“
lukas 23
23  Så rejste hele forsamlingen sig og førte ham til Pilatus.
2  Og de begyndte at anklage ham, idet de sagde: „Vi har fundet at denne mand forleder vor nation til oprør og forbyder betaling af skatter til kejseren og siger at han selv er Kristus, en konge.“
3  Så stillede Pilatus ham spørgsmålet: „Er du jødernes konge?“ Som svar sagde han til ham: „Du siger [det] selv.“
4  Så sagde Pilatus til de øverste præster og folkeskarerne: „Jeg finder ingen skyld hos dette menneske.“
5  Men de tog stærkere fat og sagde: „Han ophidser folket ved at undervise i hele Judæa, ja fra Galilæa, hvor han begyndte, og hertil.“
6  Da Pilatus hørte det, spurgte han om manden var galilæer,
7  og da han havde fået bekræftet at han var fra Herodes’ myndighedsområde, sendte han ham til Herodes, som også var i Jerusalem i netop de dage.
8  Da Herodes så Jesus blev han meget glad, for i længere tid havde han ønsket at se ham fordi han havde hørt om ham, og han håbede at se et tegn ske ved ham.
9  Så begyndte han at spørge ham ud med mange ord; men han gav ham intet svar.
10  De øverste præster og de skriftlærde blev imidlertid ved med at stå og anklage ham heftigt.
11  Sammen med sit vagtmandskab viste Herodes ham nu foragt, og han gjorde nar af ham ved at give ham en flot dragt på og sendte ham så tilbage til Pilatus.
12  Den dag blev Herodes og Pilatus venner med hinanden; før havde der nemlig hele tiden været fjendskab imellem dem.
13  Pilatus sammenkaldte derpå de øverste præster og lederne og folket
14  og sagde til dem: „I har bragt dette menneske til mig som en der tilskynder folket til oprør, og se, jeg har forhørt ham for jeres øjne, men jeg har ikke i dette menneske fundet nogen skyld med hensyn til det I anklager ham for.
15  Det har Herodes heller ikke, for han har sendt ham tilbage til os; og se, han har intet begået som fortjener døden.
16  Jeg vil derfor tugte ham og frigive ham.“
17  ——
18  Men de råbte, hele mængden, idet de sagde: „Væk med ham, og giv os Barabbas fri!“
19  ([Det var en mand] som var kastet i fængsel for et oprør der havde været i byen, og for mord.)
20  Men Pilatus henvendte sig igen til dem, idet han gerne ville give Jesus fri.
21  Så begyndte de med tilråb der lød: „Pælfæst! Pælfæst ham!“
22  For tredje gang sagde han til dem: „Jamen hvad ondt har denne [mand] da gjort? Jeg har ikke fundet noget hos ham der fortjener døden; jeg vil derfor tugte ham og give ham fri.“
23  Så begyndte de at presse på og med høje røster at kræve at han blev pælfæstet; og deres stemmer begyndte at få overtaget.
24  Pilatus fældede så den dom at deres krav skulle opfyldes:
25  han løslod den mand de krævede og som var kastet i fængsel for oprør og mord, men Jesus overgav han til deres vilje.
26  Mens de nu førte ham bort greb de fat i Simon, en mand fra Kyrene, som var på vej ind fra landet, og de lagde marterpælen på ham for at han skulle bære den bag efter Jesus.
27  Men der var en stor mængde af folket som fulgte ham, og af kvinder som blev ved med at slå sig selv af sorg og som kom med klageråb over ham.
28  Jesus vendte sig mod kvinderne og sagde: „Jerusalems døtre, hold op med at græde over mig. Græd derimod over jer selv og over jeres børn;
29  for, se, der skal komme dage i hvilke folk vil sige: ’Lykkelige er de ufrugtbare kvinder, og de moderliv som ikke fødte, og de bryster som ikke gav die!’
30  Da vil man sige til bjergene: ’Fald over os!’ og til højene: ’Dæk os!’
31  For hvis man gør disse ting når træet er med saft, hvad vil der så ske når det er vissent?“
32  Men to andre, to forbrydere, blev også ført ud for at blive henrettet sammen med ham.
33  Og da de kom til det sted der kaldes Hovedskal, pælfæstede de ham og forbryderne dér, én ved hans højre og én ved hans venstre side.
34  [[Men Jesus sagde: „Fader, tilgiv dem, for de ved ikke hvad de gør.“]] Endvidere kastede de lod for at dele hans klæder.
35  Og folket stod og så til. Men lederne kom også med hånlige bemærkninger idet de sagde: „Andre har han frelst; lad ham frelse sig selv, hvis han er Guds Messias, den udvalgte.“
36  Også soldaterne gjorde nar af ham idet de kom hen og tilbød ham sur vin
37  og sagde: „Hvis du er jødernes konge, så frels dig selv.“
38  Der var også en indskrift oven over ham: „Denne er jødernes konge.“
39  Men en af forbryderne som hang der, sagde spottende til ham: „Du er Messias, ikke sandt? Frels dig selv og os.“
40  Det fik den anden til at irettesætte ham og sige: „Frygter du slet ikke Gud, nu da du er under samme dom?
41  Og vi [er det] jo med rette, for vi får fuldt ud hvad vi fortjener for det vi har gjort; men denne [mand] har ikke gjort noget forkert.“
42  Og han fortsatte med at sige: „Jesus, husk mig når du kommer i dit rige.“
43  Og han sagde til ham: „I sandhed, jeg siger dig i dag: Du skal være med mig i Paradiset.“
44  Det var nu hen ved den sjette time, og der blev mørke over hele landet indtil den niende time,
45  idet solens lys forsvandt; så flængedes forhænget i helligdommen midt igennem.
46  Og Jesus råbte med høj røst og sagde: „Fader, i dine hænder betror jeg min ånd.“ Da han havde sagt dette, udåndede han.
47  Da centurionen så hvad der skete, begyndte han at herliggøre Gud idet han sagde: „Dette menneske var virkelig retfærdigt.“
48  Og da alle de mange mennesker der havde samlet sig til dette skue, havde set det der skete, begyndte de at gå hjem igen, idet de slog sig for brystet.
49  Men alle hans bekendte stod et stykke borte. Også de kvinder som var fulgt med ham fra Galilæa stod og så på disse ting.
50  Og se, en mand ved navn Josef, som var medlem af rådet, en god og retfærdig mand —
51  denne [mand] havde ikke stemt for deres plan og forehavende — han var fra Arimatæa, en af judæernes byer, og han ventede på Guds rige;
52  denne [mand] gik til Pilatus og bad om Jesu legeme.
53  Og han tog det ned og svøbte det ind i fint linned, og han lagde ham i en grav der var udhugget i klippen og hvori ingen endnu havde ligget.
54  Det var nu beredelsesdag, og sabbattens skumring nærmede sig.
55  Men kvinderne, som var kommet sammen med ham fra Galilæa, fulgte efter og iagttog mindegraven og hvordan hans legeme blev lagt;
56  og de gik hjem og tilberedte vellugtende stoffer og vellugtende olier. Men naturligvis hvilede de på sabbatten i overensstemmelse med budet.
lukas 24
24  På den første dag i ugen gik de imidlertid meget tidligt til graven, medbringende de vellugtende stoffer de havde tilberedt.
2  Men de fandt stenen rullet væk fra mindegraven,
3  og da de gik ind fandt de ikke Herren Jesu legeme.
4  Mens de var i vildrede på grund af dette, se, da stod to mænd i strålende klædedragt hos dem.
5  Da [kvinderne] blev forskrækkede og holdt ansigterne vendt mod jorden, sagde [mændene] til dem: „Hvorfor ser I efter den levende blandt de døde?
6  [[Han er ikke her, men han er blevet oprejst.]] Husk hvordan han talte til jer mens han endnu var i Galilæa,
7  da han sagde at Menneskesønnen nødvendigvis måtte overgives i syndige menneskers hænder og pælfæstes og dog opstå på den tredje dag.“
8  Så genkaldte de sig det han havde sagt,
9  og de vendte tilbage fra mindegraven og fortalte alle disse ting til de elleve og til alle de andre.
10  Det var Maria Magdalene og Johanna og Maria, Jakobs [moder]. Også de andre kvinder som var sammen med dem, fortalte disse ting til apostlene.
11  Men disse udtalelser forekom dem som vrøvl, og de ville ikke tro [kvinderne].
12  [[Men Peter rejste sig og løb ud til mindegraven, og da han bøjede sig og kiggede ind, så han kun bindene [ligge der]. Så gik han, idet han undrede sig over hvad der var sket.]]
13  Men se, selv samme dag var to af dem på vej til en landsby som ligger lidt over elleve kilometer fra Jerusalem [og] hvis navn er Emmaus,
14  og de talte med hinanden om alt det der var hændt.
15  Som de nu talte sammen og diskuterede, kom Jesus selv hen til dem og begyndte at følges med dem;
16  men deres øjne blev forhindret i at genkende ham.
17  Han sagde til dem: „Hvad er det for spørgsmål I går dér og drøfter med hinanden?“ Og de standsede og så bedrøvede ud.
18  Den ene, som bar navnet Kleopas, sagde som svar til ham: „Bor du som udlænding for dig selv i Jerusalem og ved derfor ikke hvilke ting der er sket i den i disse dage?“
19  Og han sagde til dem: „Hvilke ting?“ De sagde til ham: „Det om Jesus Nazaræeren, som blev en profet, magtfuld i gerning og ord for Gud og hele folket;
20  og hvordan vore øverste præster og ledere overgav ham til dødsstraf og pælfæstede ham.
21  Men vi havde håbet at han var den der skulle befri Israel; ja, og foruden alt dette er det den tredje dag siden disse ting skete.
22  Og så har nogle af vore kvinder bragt os ud af fatning, for de har været ved mindegraven tidligt
23  og ikke fundet hans legeme, og de kom og sagde at de også havde set et overnaturligt syn af engle som fortalte at han er i live.
24  Og nogle af dem der er med os gik ud til mindegraven; og de fandt det således, ganske som kvinderne havde sagt, men ham så de ikke.“
25  Så sagde han til dem: „Åh, I uforstandige og langsomme af hjertet til at tro på alt det profeterne har sagt!
26  Skulle Messias ikke lide dette og så gå ind til sin herlighed?“
27  Og idet han begyndte ved Moses og alle Profeterne, fortolkede han for dem det der i alle Skrifterne handlede om ham.
28  Og de nærmede sig landsbyen som de var på vej til, og han lod som om han ville gå videre.
29  Men de pressede ham og sagde: „Bliv hos os, for det går mod aften og dagen er allerede gået på hæld.“ Så gik han ind for at blive hos dem.
30  Og da han lå til bords med dem tog han brødet, velsignede det, brækkede det i stykker og begyndte at række dem det.
31  Da blev deres øjne helt åbnet og de genkendte ham; og han blev usynlig for dem.
32  Og de sagde til hinanden: „Brændte vore hjerter ikke da han talte til os på vejen, mens han åbnede Skrifterne helt for os?“
33  Og i selv samme time brød de op og vendte tilbage til Jerusalem, og de fandt dem forsamlet, de elleve og dem der var sammen med dem,
34  som sagde: „Herren er virkelig blevet oprejst og har vist sig for Simon!“
35  Så berettede de selv om det [der var sket] på vejen og hvordan han blev genkendt af dem da han brækkede brødet i stykker.
36  Mens de talte om disse ting stod han selv i deres midte, [[og han sagde til dem: „Måtte I have fred.“]]
37  Men da de var opskræmte og var blevet forskrækkede, mente de at de så en ånd.
38  Så sagde han til dem: „Hvorfor er I foruroligede, og hvordan kan det være at der er opstået tvivl i jeres hjerte?
39  Se mine hænder og mine fødder, at det er mig; føl på mig og se, for en ånd har ikke kød og ben, sådan som I ser jeg har.“
40  [[Og da han sagde dette, viste han dem sine hænder og sine fødder.]]
41  Men da de af glæde stadig ikke troede men undrede sig, sagde han til dem: „Har I noget at spise dér?“
42  Og de rakte ham et stykke stegt fisk;
43  og han tog det og spiste det for øjnene af dem.
44  Han sagde nu til dem: „Dette er mine ord som jeg talte til jer mens jeg endnu var hos jer, at alt det der står skrevet om mig i Moseloven og i Profeterne og Salmerne nødvendigvis må opfyldes.“
45  Da åbnede han deres sind helt, så de forstod Skrifterne,
46  og han sagde til dem: „Således står der skrevet, at Messias skal lide og opstå fra de døde på den tredje dag,
47  og at der på grundlag af hans navn skal forkyndes sindsændring til synders tilgivelse blandt alle nationerne — idet der begyndes fra Jerusalem;
48  I skal være vidner om disse ting.
49  Og se, det som er lovet af min Fader vil jeg sende over jer. Men I skal blive i byen indtil I bliver iklædt kraft fra det høje.“
50  Og han førte dem ud så langt som til Betania, og han løftede sine hænder og velsignede dem.
51  Og mens han velsignede dem, skiltes han fra dem og blev båret op til himmelen.
52  Og de bøjede sig ærbødigt for ham og vendte så tilbage til Jerusalem med stor glæde.
53  Og de var hele tiden i templet og velsignede Gud.
johannes 1
1  I begyndelsen var Ordet, og Ordet var hos Gud, og Ordet var en gud.
2  Denne var i begyndelsen hos Gud.
3  Alt er blevet til gennem ham, og uden ham er end ikke én ting blevet til. Hvad der blev til
4  ved ham var liv, og livet var menneskenes lys.
5  Og lyset skinner i mørket, og mørket har ikke overvældet det.
6  Der fremstod et menneske som var udsendt fra Gud: hans navn var Johannes.
7  Han kom til en vidnegerning, for at vidne om lyset, for at mennesker af alle slags kunne få tro gennem ham.
8  Han var ikke lyset, men han skulle vidne om lyset.
9  Det sande lys som oplyser alle slags mennesker, var ved at komme til verden.
10  Han var i verden, og verden er blevet til gennem ham, men verden kendte ham ikke.
11  Han kom til sit eget, men hans egne tog ikke imod ham.
12  Men så mange som tog imod ham, dem gav han bemyndigelse til at blive Guds børn, fordi de troede på hans navn;
13  og de blev ikke født som følge af blod eller som følge af køds vilje eller som følge af mands vilje, men som følge af Gud.
14  Så blev Ordet kød og boede iblandt os, og vi så hans herlighed, en herlighed som den en enestefødt søn har fra sin fader; og han var fuld af ufortjent godhed og sandhed.
15  (Johannes vidnede om ham, ja, han ligefrem råbte og sagde — det var ham der sagde [det]: „Den der kommer efter mig, er rykket frem foran mig, for han var til før mig.“)
16  For vi har alle modtaget af hans fylde, og dét ufortjent godhed efter ufortjent godhed.
17  For loven blev givet gennem Moses, den ufortjente godhed og sandheden er kommet gennem Jesus Kristus.
18  Ingen har nogen sinde set Gud; det er den enestefødte gud, som ligger op mod Faderens bryst, der har forklaret ham.
19  Dette er så Johannes’ vidnesbyrd da jøderne sendte præster og levitter ud til ham fra Jerusalem for at spørge ham: „Hvem er du?“
20  Og han indrømmede og benægtede ikke, men indrømmede: „Jeg er ikke Messias.“
21  Og de spurgte ham: „Hvad da? Er du Elias?“ Og han sagde: „Det er jeg ikke.“ „Er du Profeten?“ Og han svarede: „Nej!“
22  Så sagde de til ham: „Hvem er du? så vi kan give et svar til dem som har sendt os. Hvad siger du om dig selv?“
23  Han sagde: „Jeg er en stemme af en som råber i ørkenen: ’I må gøre Jehovas vej lige,’ sådan som profeten Esajas har sagt.“
24  Og de som var udsendt, var fra farisæerne.
25  Og de udspurgte ham og sagde til ham: „Hvorfor døber du da hvis du ikke selv er Messias eller Elias eller Profeten?“
26  Johannes svarede dem idet han sagde: „Jeg døber i vand. Midt iblandt jer står en som I ikke kender,
27  den der kommer efter mig, hvis sandalrem jeg ikke er værdig til at løse.“
28  Dette skete i Betania på den anden side af Jordan, hvor Johannes døbte.
29  Den næste dag så han Jesus komme hen imod sig, og han sagde: „Se, Guds lam som tager verdens synd bort!
30  Det er ham om hvem jeg sagde: Efter mig kommer der en mand som er rykket frem foran mig, for han var til før mig.
31  Selv jeg kendte ham ikke, men grunden til at jeg er kommet og døber i vand, er at han skal gøres kendt for Israel.“
32  Johannes vidnede også idet han sagde: „Jeg iagttog ånden komme ned som en due fra himmelen, og den blev over ham.
33  Selv jeg kendte ham ikke, men han som har sendt mig for at døbe i vand sagde til mig: ’Den du ser ånden komme ned over og blive over, han er den der døber i hellig ånd.’
34  Og jeg har selv set det, og jeg har vidnet om at han er Guds søn.“
35  Den næste dag stod Johannes der igen med to af sine disciple,
36  og idet han så på Jesus der kom gående, sagde han: „Se, Guds lam!“
37  Og de to disciple hørte ham sige det, og de fulgte efter Jesus.
38  Da vendte Jesus sig, og da han bemærkede at de fulgte efter, sagde han til dem: „Hvad søger I?“ De sagde til ham: „Rabbi (som oversat betyder Lærer), hvor bor du?“
39  Han sagde til dem: „Kom, så skal I se.“ De gik så med og så hvor han boede, og de blev hos ham den dag; det var omkring den tiende time.
40  Andreas, Simon Peters broder, var en af de to der havde hørt hvad Johannes sagde og var fulgt efter [Jesus].
41  Han fandt først sin egen broder, Simon, og sagde til ham: „Vi har fundet Messias“ (der oversat betyder Kristus).
42  Han førte ham til Jesus. Da Jesus så ham sagde han: „Du er Simon, Johannes’ søn; du skal kaldes Kefas“ (der oversættes Peter).
43  Den næste dag ønskede Jesus at tage af sted til Galilæa. Han fandt da Filip og sagde til ham: „Følg mig.“
44  Filip var fra Betsajda, fra Andreas’ og Peters by.
45  Filip fandt Natanael og sagde til ham: „Vi har fundet den som Moses (i loven) og profeterne har skrevet om, Jesus, Josefs søn, fra Nazaret.“
46  Men Natanael sagde til ham: „Kan noget godt komme fra Nazaret?“ Filip sagde til ham: „Kom og se.“
47  Jesus så Natanael komme hen imod sig og sagde om ham: „Se, sandelig en israelit i hvem der ikke er svig.“
48  Natanael sagde til ham: „Hvor kender du mig fra?“ Jesus sagde som svar til ham: „Før Filip kaldte på dig, mens du var under figentræet, så jeg dig.“
49  Natanael svarede ham: „Rabbi, du er Guds søn, du er Israels konge.“
50  Jesus sagde som svar til ham: „Er det fordi jeg fortalte dig at jeg så dig under figentræet at du tror? Du skal se større ting end disse.“
51  Han sagde endvidere til ham: „Jeg siger jer i sandhed, ja i sandhed: I skal se himmelen åbnet og Guds engle stige op og stige ned over Menneskesønnen.“
johannes 2
2  På den tredje dag blev der holdt et bryllup i Kana i Galilæa, og Jesu moder var der.
2  Jesus og hans disciple var også indbudt til brylluppet.
3  Da vinen slap op sagde Jesu moder til ham: „De har ingen vin.“
4  Men Jesus sagde til hende: „Hvad har jeg med dig at gøre, kvinde? Min time er endnu ikke kommet.“
5  Hans moder sagde til tjenerne: „I skal gøre hvad han end siger til jer.“
6  Nu stod der seks vandkar af sten, som jødernes renselsesregler kræver det; hvert af dem kunne rumme to eller tre mål.
7  Jesus sagde til dem: „Fyld karrene med vand.“ Og de fyldte dem til randen.
8  Og han sagde til dem: „Øs nu noget op og bring det til skafferen.“ Så bragte de [ham] det.
9  Da nu skafferen smagte på vandet som var blevet til vin, og han ikke vidste hvor det kom fra, skønt de tjenere som havde øst vandet op vidste det, kaldte skafferen på brudgommen
10  og sagde til ham: „Ethvert andet menneske sætter først den gode vin frem, og når folk er blevet berusede, den ringere. Du har gemt den gode vin til nu.“
11  Jesus gjorde dette i Kana i Galilæa som begyndelsen på sine tegn, og han gjorde sin herlighed kendt; og hans disciple fik tro på ham.
12  Efter dette gik han og hans moder og brødre og hans disciple ned til Kapernaum, men de blev der ikke mange dage.
13  Nu var jødernes påske nær, og Jesus gik op til Jerusalem.
14  Og i templet fandt han dem der solgte okser, får og duer, og møntvekslerne som sad der.
15  Efter at have lavet en svøbe af reb drev han så alle dem med fårene og okserne ud af templet, og han hældte pengevekslernes mønter ud og væltede deres borde.
16  Og han sagde til dem der solgte duer: „Få disse ting væk herfra! Hold op med at gøre min Faders hus til et varehus!“
17  Hans disciple huskede at der står skrevet: „Nidkærheden for dit hus vil fortære mig.“
18  Så sagde jøderne som svar til ham: „Hvilket tegn har du at vise os, siden du gør disse ting?“
19  Som svar sagde Jesus til dem: „Bryd dette tempel ned, og jeg skal rejse det på tre dage.“
20  Så sagde jøderne: „Dette tempel er blevet bygget på seksogfyrre år, og du vil rejse det på tre dage?“
21  Men han talte om sit legemes tempel.
22  Da han var blevet oprejst fra de døde, huskede hans disciple derfor at han plejede at sige dette; og de fik tro på Skriften og på det Jesus havde sagt.
23  Men da han nu var i Jerusalem ved påsken, ved højtiden, fik mange tro på hans navn, idet de så de tegn som han gjorde.
24  Men Jesus selv forlod sig ikke på dem fordi han kendte dem alle
25  og fordi han ikke behøvede at have nogen til at vidne om mennesket, for han vidste selv hvad der var i mennesket.
johannes 3
3  Nu var der blandt farisæerne en mand ved navn Nikodemus, en af jødernes ledere.
2  Han kom til ham om natten og sagde til ham: „Rabbi, vi ved at du som lærer er kommet fra Gud; for ingen kan gøre de tegn du gør hvis ikke Gud er med ham.“
3  Som svar sagde Jesus til ham: „Jeg siger dig i sandhed, ja i sandhed: Hvis et menneske ikke fødes igen, kan det ikke se Guds rige.“
4  Nikodemus sagde til ham: „Hvordan kan et menneske fødes når det er gammelt? Det kan da ikke for anden gang komme ind i sin moders liv og fødes, vel?“
5  Jesus svarede: „Jeg siger dig i sandhed, ja i sandhed: Hvis et menneske ikke fødes som følge af vand og ånd, kan det ikke komme ind i Guds rige.
6  Det der er født som følge af kødet er kød, og det der er født som følge af ånden er ånd.
7  Du skal ikke undre dig fordi jeg sagde til dig: I må nødvendigvis fødes igen.
8  Vinden blæser hvorhen den vil, og du hører lyden af den, men du ved ikke hvor den kommer fra og hvor den går hen. Således er enhver der er blevet født som følge af ånden.“
9  Som svar sagde Nikodemus til ham: „Hvordan kan dette ske?“
10  Jesus sagde som svar til ham: „Er du en af Israels lærere og ved dog ikke dette?
11  Jeg siger dig i sandhed, ja i sandhed: Vi taler om det vi ved, og vi vidner om det vi har set, men I tager ikke imod vort vidnesbyrd.
12  Når jeg har fortalt jer om de jordiske ting og I dog ikke tror, hvordan vil I da tro når jeg fortæller jer om de himmelske ting?
13  Endvidere er ingen steget op til himmelen undtagen han som steg ned fra himmelen, Menneskesønnen.
14  Og ligesom Moses hævede slangen op i ørkenen, således må Menneskesønnen nødvendigvis hæves op,
15  for at enhver som tror på ham kan have evigt liv.
16  For Gud elskede verden så meget at han gav sin enestefødte søn, for at enhver som tror på ham, ikke skal gå til grunde men have evigt liv.
17  Gud har nemlig ikke sendt sin søn til verden for at han skal dømme verden, men for at verden skal frelses gennem ham.
18  Den som tror på ham, skal ikke dømmes. Den der ikke tror, er allerede blevet dømt, fordi han ikke har fået tro på Guds enestefødte søns navn.
19  Og dette er grundlaget for dommen, at lyset er kommet til verden og menneskene har elsket mørket mere end lyset, for deres gerninger har været onde.
20  For den som øver det der er slet, hader lyset og kommer ikke til lyset, for at hans gerninger ikke skal blive afsløret.
21  Men den som gør det der er sandt, kommer til lyset, for at det kan blive kendt at hans gerninger er gjort i harmoni med Gud.“
22  Efter dette gik Jesus og hans disciple ud i det judæiske land, og dér tilbragte han nogen tid sammen med dem og døbte.
23  Men også Johannes døbte i Ænon nær Salem, fordi der var meget vand dér, og folk kom stadig og blev døbt;
24  for Johannes var endnu ikke blevet kastet i fængsel.
25  Så opstod der diskussion mellem Johannes’ disciple og en jøde om renselse.
26  Og de kom til Johannes og sagde til ham: „Rabbi, den mand der var hos dig på den anden side af Jordan, han som du har vidnet om, se, han døber og alle kommer til ham.“
27  Som svar sagde Johannes: „Et menneske kan ikke tage noget som helst hvis det ikke er blevet givet ham fra himmelen.
28  I vidner selv om mig at jeg sagde: Jeg er ikke Messias, men jeg er blevet udsendt forud for ham.
29  Den der har bruden er brudgom. Men brudgommens ven, som står og hører på ham, føler stor glæde på grund af brudgommens stemme. Derfor er denne min glæde blevet hel og fuld.
30  Han må nødvendigvis være i stadig fremgang, men jeg i stadig tilbagegang.“
31  Den som kommer ovenfra, er over alle. Den som er fra jorden, er fra jorden og taler om ting fra jorden. Den der kommer fra himmelen, er over alle.
32  Det han har set og hørt, det vidner han om, men ingen tager imod hans vidnesbyrd.
33  Den der har taget imod hans vidnesbyrd, har sat sit segl på at Gud er sandfærdig.
34  For den som Gud har udsendt, siger hvad Gud har sagt; han giver nemlig ikke ånden efter mål.
35  Faderen elsker Sønnen, og alt har han givet i hans hånd.
36  Den der tror på Sønnen har evigt liv; den der ikke adlyder Sønnen skal ikke se livet, men Guds vrede forbliver over ham.
johannes 4
4  Da nu Herren blev klar over at farisæerne havde hørt at Jesus gjorde flere disciple og døbte flere end Johannes —
2  skønt Jesus ikke selv døbte, men hans disciple —
3  forlod han Judæa og tog igen til Galilæa.
4  Men han var nødt til at rejse gennem Samaria.
5  Derfor kom han til en by i Samaria der hed Sykar, nær det stykke jord som Jakob gav sin søn Josef.
6  Ja, dér var Jakobs Kilde. Da Jesus nu var udmattet af rejsen, sad han ved kilden, [træt] som han var. Det var ved den sjette time.
7  En kvinde fra Samaria kom for at trække vand op. Jesus sagde til hende: „Giv mig noget at drikke.“
8  (Hans disciple var nemlig gået ind til byen for at købe fødevarer.)
9  Så sagde den samaritanske kvinde til ham: „Hvordan kan det være at du, som er jøde, beder mig, som er en samaritansk kvinde, om noget at drikke?“ (Jøder har nemlig ikke noget samkvem med samaritanere.)
10  Som svar sagde Jesus til hende: „Hvis du havde kendt Guds frie gave og hvem det er der siger til dig: ’Giv mig noget at drikke,’ ville du have bedt ham, og han ville have givet dig levende vand.“
11  Hun sagde til ham: „Herre, du har ikke engang en spand at trække vand op med, og brønden er dyb. Hvor har du da dette levende vand fra?
12  Du er da ikke større end vor forfader Jakob, som gav os brønden og som selv sammen med sine sønner og sit kvæg drak af den, vel?“
13  Som svar sagde Jesus til hende: „Enhver som drikker af dette vand vil blive tørstig igen.
14  Den som drikker af det vand jeg giver ham, vil aldrig i evighed blive tørstig, men det vand jeg giver ham, vil i ham blive en kilde med vand der springer frem og skænker evigt liv.“
15  Kvinden sagde til ham: „Herre, giv mig dette vand, så jeg hverken skal tørste eller blive ved med at komme herud og trække vand op.“
16  Han sagde til hende: „Gå hen og kald på din mand og kom så herhen.“
17  Som svar sagde kvinden: „Jeg har ikke nogen mand.“ Jesus sagde til hende: „Du sagde rigtigt nok: ’En mand har jeg ikke.’
18  For du har haft fem mænd, og ham du nu har er ikke din mand. Det du har sagt er sandt.“
19  Kvinden sagde til ham: „Herre, jeg ser at du er en profet.
20  Vore forfædre tilbad på dette bjerg; men I siger at i Jerusalem er stedet hvor man bør tilbede.“
21  Jesus sagde til hende: „Tro mig, kvinde: Den time kommer da det hverken er på dette bjerg eller i Jerusalem I skal tilbede Faderen.
22  I tilbeder det I ikke kender; vi tilbeder det vi kender, for frelsen udgår fra jøderne.
23  Men den time kommer, og den er her nu, da de sande tilbedere vil tilbede Faderen i ånd og sandhed, for det er sådanne tilbedere Faderen søger.
24  Gud er en ånd, og de der tilbeder ham bør tilbede i ånd og sandhed.“
25  Kvinden sagde til ham: „Jeg ved at Messias kommer, han som kaldes Kristus. Når han kommer, vil han åbent forkynde os alt.“
26  Jesus sagde til hende: „Det er mig, jeg som taler med dig.“
27  I det samme kom hans disciple, og de begyndte at undre sig fordi han talte med en kvinde. Dog sagde ingen: „Hvad søger du?“ eller: „Hvorfor taler du med hende?“
28  Kvinden lod så sin vandkrukke stå og gik ind til byen og sagde til folk dér:
29  „Kom og se en mand som har fortalt mig alt hvad jeg har gjort. Det skulle vel ikke være Messias?“
30  De gik ud af byen og begyndte at komme hen imod ham.
31  Imens opfordrede disciplene ham indtrængende idet de sagde: „Rabbi, spis.“
32  Men han sagde til dem: „Jeg har mad at spise som I ikke kender.“
33  Så begyndte disciplene at sige til hinanden: „Ingen har da bragt ham noget at spise, vel?“
34  Jesus sagde til dem: „Min mad er at gøre hans vilje som har sendt mig, og at fuldføre hans gerning.
35  Siger I ikke at der endnu er fire måneder til høsten kommer? Se, jeg siger jer: Løft jeres blik og betragt markerne: de er hvide til høst. Allerede nu
36  får den der høster, løn, og samler frugt til evigt liv, så at den der sår og den der høster, sammen kan fryde sig.
37  I denne henseende er den talemåde jo sand: Én sår og en anden høster.
38  Jeg har sendt jer ud for at høste det som I ikke har slidt med. Andre har slidt, og I er gået ind til udbyttet af deres slid.“
39  Nu fik mange af samaritanerne fra den by tro på ham på grund af kvindens ord, da hun vidnede: „Han har fortalt mig alt hvad jeg har gjort.“
40  Da samaritanerne kom til ham, bad de ham derfor om at blive hos dem; og han blev der to dage.
41  Som følge heraf fik mange flere tro på grund af det han sagde,
42  og de sagde til kvinden: „Det er ikke mere på grund af det du sagde, vi tror; for vi har selv hørt og vi ved at denne mand i sandhed er verdens frelser.“
43  Efter de to dage gik han derfra til Galilæa.
44  For Jesus aflagde selv vidnesbyrd om at en profet ikke nyder nogen ære på sin egen hjemegn.
45  Da han derfor kom til Galilæa, modtog galilæerne ham fordi de havde set alt det han havde gjort i Jerusalem ved højtiden, for de var også kommet til højtiden.
46  Så kom han igen til Kana i Galilæa, hvor han havde forvandlet vand til vin. Nu var der en kongelig tjener hvis søn var syg i Kapernaum.
47  Da denne mand hørte at Jesus var kommet fra Judæa til Galilæa, tog han af sted til ham og bad ham om at komme ned og helbrede hans søn, for han lå for døden.
48  Jesus sagde imidlertid til ham: „Hvis I ikke ser tegn og undere, vil I slet ikke tro.“
49  Den kongelige tjener sagde til ham: „Herre, kom ned før mit barn dør.“
50  Jesus sagde til ham: „Gå blot; din søn lever.“ Manden troede det ord Jesus sagde til ham og gik sin vej.
51  Men allerede mens han var på vej ned, kom hans trælle ham i møde for at sige at hans dreng levede.
52  Så begyndte han at forhøre sig hos dem om i hvilken time han havde fået det bedre. De sagde da til ham: „I går ved den syvende time forlod feberen ham.“
53  Så vidste faderen at det var i netop den time Jesus havde sagt til ham: „Din søn lever.“ Og han og hele hans husstand fik tro.
54  Dette igen var det andet tegn Jesus gjorde da han kom fra Judæa til Galilæa.
johannes 5
5  Efter dette indtraf en af jødernes højtider, og Jesus gik op til Jerusalem.
2  Nu er der i Jerusalem ved Fåreporten en dam der på hebraisk kaldes Betzata, med fem søjlegange.
3  I disse lå der en mængde syge, blinde, halte og nogle med visne lemmer.
4  ——
5  Og der var en mand dér som havde levet otteogtredive år med sin sygdom.
6  Da Jesus så ham ligge dér og var klar over at han allerede havde været [syg] i lang tid, sagde han til ham: „Vil du gerne være rask?“
7  Den syge svarede ham: „Herre, jeg har ikke noget menneske til at tage mig ned i dammen når vandet oprøres; og mens jeg er på vej, stiger en anden ned før mig.“
8  Jesus sagde til ham: „Stå op, tag din båre og gå.“
9  Så blev manden straks rask, og han tog sin båre og begyndte at gå. Nu var det sabbat den dag.
10  Derfor begyndte jøderne at sige til manden der var blevet kureret: „Det er sabbat, og du har ikke lov til at bære båren.“
11  Men han svarede dem: „Det var ham som gjorde mig rask der selv sagde til mig: ’Tag din båre og gå.’“
12  De spurgte ham: „Hvem er det menneske som sagde til dig: ’Tag den og gå’?“
13  Men manden der var blevet helbredt vidste ikke hvem det var, for Jesus havde trukket sig bort da der var en folkemængde på stedet.
14  Efter dette fandt Jesus ham i templet og sagde til ham: „Se, du er blevet rask. Synd ikke mere, for at der ikke skal ske noget værre med dig.“
15  Manden gik hen og fortalte jøderne at det var Jesus som havde gjort ham rask.
16  Og på grund af dette gav jøderne sig til at forfølge Jesus, fordi han gjorde disse ting på sabbatten.
17  Men han svarede dem: „Min Fader er blevet ved med at arbejde til nu, og jeg bliver ved med at arbejde.“
18  Af den grund begyndte jøderne så at stræbe endnu mere efter at dræbe ham, for ikke blot brød han sabbatten, men han kaldte også Gud sin Fader og gjorde sig selv lig Gud.
19  Som svar sagde Jesus derfor videre til dem: „I sandhed, ja i sandhed siger jeg jer: Sønnen kan slet intet gøre af sig selv, men kun hvad han ser Faderen gøre. For hvad denne end gør, dette gør også Sønnen på samme måde.
20  Faderen holder nemlig af Sønnen og viser ham alt det han selv gør, og han vil vise ham større gerninger end disse, for at I skal undre jer.
21  For ligesom Faderen oprejser de døde og gør dem levende, således gør også Sønnen dem levende som han vil.
22  Faderen dømmer nemlig slet ingen, men han har overgivet al dom til Sønnen,
23  for at alle kan ære Sønnen ligesom de ærer Faderen. Den der ikke ærer Sønnen, ærer ikke Faderen, som har sendt ham.
24  Jeg siger jer i sandhed, ja i sandhed: Den der hører mit ord og tror ham som har sendt mig, har evigt liv, og han kommer ikke til dom, men er gået over fra døden til livet.
25  I sandhed, ja i sandhed siger jeg jer: Den time kommer, og den er her nu, da de døde skal høre Guds søns røst, og de der giver agt, skal leve.
26  For ligesom Faderen har liv i sig selv, således har han også givet Sønnen at have liv i sig selv.
27  Og han har givet ham bemyndigelse til at dømme, fordi han er Menneskesøn.
28  I skal ikke undre jer over dette, for den time kommer i hvilken alle de der er i mindegravene skal høre hans røst
29  og komme ud, de som har gjort det der er godt, til en livets opstandelse, de som har øvet det der er slet, til en dommens opstandelse.
30  Jeg kan slet intet gøre af mig selv; sådan som jeg hører, dømmer jeg; og den dom jeg fælder er retfærdig, for jeg søger ikke min egen vilje, men hans vilje som har sendt mig.
31  Hvis jeg alene vidner om mig selv, er mit vidnesbyrd ikke sandt.
32  Der er en anden som vidner om mig, og jeg ved at det vidnesbyrd han aflægger om mig er sandt.
33  I har sendt nogle til Johannes, og han har vidnet om sandheden.
34  Jeg tager imidlertid ikke imod vidnesbyrdet fra et menneske, men jeg siger disse ting for at I kan blive frelst.
35  Den mand var en brændende og lysende lampe, og en kort tid ville I gerne juble og glæde jer i hans lys.
36  Men jeg har det vidnesbyrd som er større end Johannes’, for de gerninger som min Fader har givet mig at fuldføre, selve de gerninger jeg gør, vidner om mig at Faderen har sendt mig.
37  Og Faderen som har sendt mig, har selv vidnet om mig. I har aldrig nogen sinde hørt hans stemme, og I har heller ikke set hans skikkelse;
38  og I har ikke hans ord blivende i jer, for den han har udsendt, ham tror I ikke.
39  I ransager Skrifterne, fordi I mener at I ved hjælp af dem vil have evigt liv; og det er netop dem som vidner om mig.
40  Og dog ønsker I ikke at komme til mig for at I må få liv.
41  Jeg tager ikke imod ære fra mennesker,
42  men jeg ved udmærket at I ikke har Guds kærlighed i jer.
43  Jeg er kommet i min Faders navn, men I tager ikke imod mig; hvis en anden kom i sit eget navn, ville I tage imod ham.
44  Hvordan kan I tro, når I tager imod ære fra hinanden og I ikke søger den ære som er fra den eneste Gud?
45  I skal ikke mene at jeg vil anklage jer over for Faderen; der er én som anklager jer, Moses, som I har sat jeres håb til.
46  Hvis I nemlig troede Moses, ville I tro mig, for han har skrevet om mig.
47  Men hvis I ikke tror hans skrifter, hvordan vil I så tro mine udtalelser?“
johannes 6
6  Efter dette tog Jesus over til den anden side af Galilæas Sø eller Tiberiassøen.
2  Men en stor folkemængde blev ved med at følge ham fordi de så de tegn han gjorde på dem der var syge.
3  Så gik Jesus op på et bjerg, og dér sad han med sine disciple.
4  Og påsken, jødernes højtid, var nær.
5  Da Jesus nu løftede sit blik og bemærkede at en stor folkemængde kom hen imod ham, sagde han til Filip: „Hvor skal vi købe brød så disse kan få noget at spise?“
6  Men dette sagde han for at prøve ham, for selv vidste han hvad han ville gøre.
7  Filip svarede ham: „Brød for to hundrede denarer er ikke nok til dem, så at hver kan få bare lidt.“
8  En af hans disciple, Andreas, Simon Peters broder, sagde til ham:
9  „Her er en lille dreng som har fem bygbrød og to små fisk. Men hvad er det til så mange?“
10  Jesus sagde: „Lad mændene lejre sig som til et måltid.“ Der var meget græs på stedet. Så lejrede mændene sig, omkring fem tusind i tal.
11  Jesus tog derpå brødene, og efter at have sagt tak delte han dem ud til dem der havde lejret sig, på samme måde også af de små fisk, så meget som de ønskede.
12  Men da de var blevet mætte sagde han til sine disciple: „Saml de stykker sammen der er tilovers, så at intet går til spilde.“
13  Så samlede de dem sammen, og de fyldte tolv kurve med stykker som var blevet tilovers af de fem bygbrød efter dem der havde spist.
14  Da mændene nu så de tegn han gjorde, begyndte de at sige: „Han er virkelig den profet som skulle komme til verden.“
15  Jesus vidste at de stod i begreb med at komme og gribe ham for at gøre ham til konge, og derfor trak han sig igen tilbage til bjerget, helt alene.
16  Da aftenen faldt på, gik hans disciple ned til søen,
17  og efter at være gået om bord i en båd begyndte de at sætte over søen, mod Kapernaum. På det tidspunkt var det blevet mørkt og Jesus var endnu ikke kommet til dem.
18  Og søen begyndte at rejse sig på grund af en stærk vind der blæste.
19  Da de imidlertid havde roet en fem-seks kilometer, så de Jesus komme gående på søen og nærme sig båden, og de blev bange.
20  Men han sagde til dem: „Det er mig; vær ikke bange!“
21  Så ville de tage ham op i båden, og straks var båden ved den bred som de søgte at komme over til.
22  Den næste dag så folkemængden der stod på den anden side af søen, at der ikke havde været nogen båd dér, uden en lille en, og at Jesus ikke var gået om bord i båden sammen med sine disciple, men at kun hans disciple var taget af sted;
23  derimod ankom der både fra Tiberias, nær det sted hvor de havde spist brødet efter at Herren havde sagt tak.
24  Da folkemængden så at hverken Jesus eller hans disciple var der, gik de derfor om bord i de små både og kom til Kapernaum for at søge efter Jesus.
25  Og da de fandt ham på den anden side af søen sagde de til ham: „Rabbi, hvornår er du kommet her?“
26  Jesus svarede dem og sagde: „Jeg siger jer i sandhed, ja i sandhed: I søger mig ikke fordi I har set tegn, men fordi I spiste af brødene og blev mætte.
27  Arbejd ikke for den mad der forgår, men for den mad der forbliver til evigt liv, den som Menneskesønnen vil give jer; for på ham har Faderen, Gud selv, sat sit [godkendelses]segl.“
28  Så sagde de til ham: „Hvad skal vi gøre for at arbejde på Guds gerninger?“
29  Som svar sagde Jesus til dem: „Dette er Guds gerning, at I tror på ham som han har udsendt.“
30  Så sagde de til ham: „Hvad gør du da som et tegn, for at vi kan se det og få tro på dig? Hvilken gerning gør du?
31  Vore forfædre spiste mannaen i ørkenen, som der står skrevet: ’Han gav dem brød fra himmelen at spise.’“
32  Så sagde Jesus til dem: „Jeg siger jer i sandhed, ja i sandhed: Det var ikke Moses der gav jer brødet fra himmelen, men min Fader giver jer det sande brød fra himmelen.
33  For Guds brød er det der kommer ned fra himmelen og giver liv til verden.“
34  Så sagde de til ham: „Herre, giv os altid dette brød.“
35  Jesus sagde til dem: „Jeg er livets brød. Den der kommer til mig skal afgjort ikke sulte, og den der tror på mig skal afgjort aldrig tørste.
36  Men jeg har sagt til jer: I har endog set mig, og dog tror I ikke.
37  Alt hvad Faderen giver mig, vil komme til mig, og den der kommer til mig, vil jeg afgjort ikke jage bort,
38  for jeg er ikke kommet ned fra himmelen for at gøre min vilje, men hans vilje som har sendt mig.
39  Dette er hans vilje som har sendt mig, at jeg intet skal miste af alt det han har givet mig, men at jeg skal oprejse det på den yderste dag.
40  For dette er min Faders vilje, at enhver der ser Sønnen og tror på ham skal have evigt liv, og jeg vil oprejse ham på den yderste dag.“
41  Så begyndte jøderne at knurre imod ham fordi han sagde: „Jeg er det brød der er kommet ned fra himmelen;“
42  og de sagde: „Er dette ikke Jesus, Josefs søn, hvis fader og moder vi kender? Hvordan kan han så nu sige: ’Jeg er kommet ned fra himmelen’?“
43  Som svar sagde Jesus til dem: „Hold op med at knurre indbyrdes.
44  Ingen kan komme til mig, medmindre Faderen, som har sendt mig, drager ham; og jeg vil oprejse ham på den yderste dag.
45  Der står skrevet hos Profeterne: ’Og de skal alle være oplært af Jehova.’ Enhver der har hørt af Faderen og har lært, kommer til mig.
46  Ikke at nogen har set Faderen, undtagen den som er fra Gud; han har set Faderen.
47  Jeg siger jer i sandhed, ja i sandhed: Den der tror, har evigt liv.
48  Jeg er livets brød.
49  Jeres forfædre spiste mannaen i ørkenen og døde dog.
50  Dette er det brød som kommer ned fra himmelen, for at enhver kan spise af det og ikke dø.
51  Jeg er det levende brød der er kommet ned fra himmelen; hvis nogen spiser af dette brød skal han leve evigt; og det brød jeg giver, ja, det er mit kød til liv for verden.“
52  Så begyndte jøderne at skændes med hinanden idet de sagde: „Hvordan kan denne mand give os sit kød at spise?“
53  Jesus sagde så til dem: „Jeg siger jer i sandhed, ja i sandhed: Hvis I ikke spiser Menneskesønnens kød og drikker hans blod, har I ikke liv i jer.
54  Den der spiser mit kød og drikker mit blod, har evigt liv, og jeg vil oprejse ham på den yderste dag;
55  for mit kød er sand mad, og mit blod er sand drik.
56  Den der spiser mit kød og drikker mit blod, forbliver i samhørighed med mig, og jeg i samhørighed med ham.
57  Ligesom den levende Fader har udsendt mig og jeg lever på grund af Faderen, således vil også den der spiser mig, leve på grund af mig.
58  Dette er det brød som er kommet ned fra himmelen. Det er ikke som da jeres forfædre spiste og dog døde. Den der spiser dette brød skal leve evigt.“
59  Dette sagde han mens han underviste i en offentlig forsamling i Kapernaum.
60  Så sagde mange af hans disciple da de hørte dette: „Denne tale er chokerende; hvem er i stand til at høre på den?“
61  Men Jesus, som ved sig selv vidste at hans disciple knurrede over dette, sagde til dem: „Får dette jer til at snuble og falde?
62  Hvad da hvis I skulle se Menneskesønnen stige derop hvor han var før?
63  Det er ånden der er livgivende; kødet gavner slet intet. De ord jeg har talt til jer er ånd og er liv.
64  Men der er nogle af jer som ikke tror.“ Fra begyndelsen vidste Jesus nemlig hvem de var som ikke troede, og hvem den ene var som ville forråde ham.
65  Så han fortsatte med at sige: „Det er derfor jeg har sagt til jer: Ingen kan komme til mig hvis ikke det er givet ham af Faderen.“
66  Som følge heraf trak mange af hans disciple sig tilbage og færdedes ikke mere sammen med ham.
67  Så sagde Jesus til de tolv: „Vil I også gå?“
68  Simon Peter svarede ham: „Herre, hvem skal vi gå hen til? Du har det evige livs ord;
69  og vi har fået tro på og kundskab om at du er Guds Hellige.“
70  Jesus svarede dem: „Har jeg ikke udvalgt jer tolv? Dog er en af jer en bagvasker.“
71  Han talte om Judas, Simon Iskariots [søn]; det var nemlig ham som ville forråde ham, skønt han var en af de tolv.
johannes 7
7  Efter dette fortsatte Jesus så med at gå omkring i Galilæa, for han ville ikke gå omkring i Judæa, fordi jøderne søgte at dræbe ham.
2  Men jødernes højtid, løvhyttefesten, var nær.
3  Så sagde hans brødre til ham: „Tag herfra og gå til Judæa, for at dine disciple også kan se de gerninger du gør.
4  For ingen gør noget i det skjulte når han selv søger at blive offentligt kendt. Når du gør disse ting, så gør dig kendt for verden.“
5  Hans brødre troede nemlig ikke på ham.
6  Derfor sagde Jesus til dem: „For mig er tiden endnu ikke inde, men for jer er tiden altid for hånden.
7  Verden har ingen grund til at hade jer, men den hader mig, fordi jeg vidner om den at dens gerninger er onde.
8  Gå I op til højtiden; jeg går endnu ikke op til denne højtid, for min bestemte tid er endnu ikke inde.“
9  Efter at have sagt dette til dem blev han så i Galilæa.
10  Men da hans brødre var taget op til højtiden, gik han også selv derop, ikke åbenlyst men hemmeligt.
11  Så begyndte jøderne at lede efter ham ved højtiden, og de sagde: „Hvor er den [mand]?“
12  Lavmælt blev der talt en hel del om ham iblandt folkeskarerne. Nogle sagde: „Han er en god mand.“ Andre sagde: „Det er han ikke, tværtimod, han vildleder mængden.“
13  Ingen talte dog offentligt om ham på grund af frygten for jøderne.
14  Da højtiden nu var halvt omme gik Jesus op til templet og begyndte at undervise.
15  Så undrede jøderne sig og sagde: „Hvordan har denne mand fået [sin] lærdom, når han ikke har studeret ved skolerne?“
16  Så svarede Jesus dem og sagde: „Den lære jeg fører er ikke min, men hans som har sendt mig.
17  Hvis nogen ønsker at gøre Hans vilje, vil han erfare vedrørende læren om den er fra Gud, eller om jeg taler ud fra mine egne ideer.
18  Den der taler ud fra sine egne ideer, søger sin egen ære; men den der søger hans ære som har sendt ham, han er sandfærdig, og der er ikke uretfærdighed i ham.
19  Moses gav jer loven, ikke sandt? Men ingen af jer adlyder loven. Hvorfor søger I at dræbe mig?“
20  Mængden svarede: „Du har en dæmon. Hvem søger at dræbe dig?“
21  Som svar sagde Jesus til dem: „Én gerning har jeg gjort, og I undrer jer alle.
22  Derfor har Moses givet jer omskærelsen — ikke at den er fra Moses, men fra forfædrene — og I omskærer et menneske på sabbatten.
23  Når et menneske modtager omskærelse på en sabbat for at Moseloven ikke skal brydes, [hvorfor] er I da forbitrede på mig fordi jeg har gjort et menneske helt rask på en sabbat?
24  Hold op med at dømme efter det ydre, men fæld en retfærdig dom.“
25  Da begyndte nogle af Jerusalems indbyggere at sige: „Er det ikke ham de søger at dræbe?
26  Og dog, se, han taler offentligt, og de siger ingenting til ham. Lederne er da vel ikke virkelig blevet klar over at dette er Messias?
27  På den anden side, vi ved hvor denne mand er fra; men når Messias kommer, vil ingen vide hvor han er fra.“
28  Da råbte Jesus, mens han underviste i templet, og sagde: „I kender mig og ved også hvor jeg er fra. Jeg er ikke kommet af mig selv, men han som har sendt mig er virkelig til, og ham kender I ikke.
29  Jeg kender ham, for jeg er et sendebud fra ham, og han har udsendt mig.“
30  Så begyndte de at søge at få ham pågrebet, men ingen lagde hånd på ham, for hans time var endnu ikke kommet.
31  Men mange fra mængden fik tro på ham, og de begyndte at sige: „Når Messias kommer, vil han ikke gøre flere tegn end denne mand har gjort, vel?“
32  Farisæerne hørte mængden mumle dette om ham, og de øverste præster og farisæerne sendte betjente af sted for at pågribe ham.
33  Så sagde Jesus: „Jeg bliver en kort tid hos jer endnu, før jeg går til ham som har sendt mig.
34  I vil søge efter mig, men I vil ikke finde mig, og hvor jeg er, kan I ikke komme.“
35  Så sagde jøderne til hinanden: „Hvor har dette menneske i sinde at gå hen, så vi ikke vil finde ham? Han har da vel ikke i sinde at gå til [jøderne i] adspredelsen blandt grækerne og undervise grækerne?
36  Hvad betyder det ord han sagde: ’I vil søge efter mig, men I vil ikke finde mig, og hvor jeg er, kan I ikke komme’?“
37  På den sidste dag, højtidens store dag, stod Jesus frem og råbte idet han sagde: „Hvis nogen tørster, så lad ham komme til mig og drikke.
38  Den der tror på mig, ’fra hans indre vil der flyde strømme af levende vand’, som Skriften har sagt.“
39  Dette sagde han imidlertid om den ånd som de der troede på ham skulle modtage; endnu var der nemlig ingen ånd, for Jesus var endnu ikke blevet herliggjort.
40  Så begyndte nogle fra folkemængden som hørte disse ord at sige: „Han er virkelig Profeten.“
41  Andre sagde: „Han er Messias.“ Men nogle sagde: „Messias kommer da ikke fra Galilæa, vel?
42  Har Skriften ikke sagt at Messias kommer fra Davids afkom, og fra Betlehem, landsbyen hvor David var?“
43  Der opstod derfor splid i mængden om ham.
44  Og nogle af dem ville have ham pågrebet, men ingen lagde hånd på ham.
45  Så gik betjentene tilbage til de øverste præster og farisæerne, og de sidstnævnte sagde til dem: „Hvordan kan det være at I ikke har ham med?“
46  Betjentene svarede: „Aldrig har [noget andet] menneske talt således.“
47  Så svarede farisæerne: „I er da vel ikke også blevet vildledt?
48  Ikke én af lederne eller af farisæerne har fået tro på ham, vel?
49  Men denne folkemængde som ikke kender loven, de er forbandede.“
50  Nikodemus, som tidligere var kommet til ham, og som var en af dem, sagde til dem:
51  „Vor lov dømmer vel ikke et menneske uden at den først har hørt ham og har fået at vide hvad han laver?“
52  Som svar sagde de til ham: „Du er vel ikke også fra Galilæa? Ransag og se at der ikke skal fremstå nogen profet i Galilæa.“
53  Så gik de hver til sit hjem.
johannes 8
8  Men Jesus gik til Oliebjerget.
2  Ved daggry indfandt han sig imidlertid igen i templet, og hele folket begyndte at komme til ham, og han satte sig og begyndte at undervise dem.
3  Så kom de skriftlærde og farisæerne med en kvinde som var grebet i ægteskabsbrud, og efter at have stillet hende i deres midte
4  sagde de til ham: „Lærer, denne kvinde er blevet grebet på fersk gerning, i færd med at begå ægteskabsbrud.
5  I loven har Moses påbudt os at stene den slags kvinder. Så hvad siger du?“
6  Dette sagde de naturligvis for at prøve ham, for at have noget at anklage ham for. Men Jesus bøjede sig ned og begyndte at skrive på jorden med sin finger.
7  Men da de blev ved med at spørge ham, rettede han sig op og sagde til dem: „Lad den af jer som er syndfri være den første til at kaste sten på hende.“
8  Og idet han bøjede sig ned igen fortsatte han med at skrive på jorden.
9  Men de der havde hørt dette begyndte at gå ud, en efter en, begyndende med de ældste, og han blev ladt ene tilbage med kvinden som havde været i deres midte.
10  Jesus rettede sig op og sagde til hende: „Kvinde, hvor er de? Var der ingen som fordømte dig?“
11  Hun sagde: „Ingen, herre.“ Jesus sagde: „Heller ikke jeg fordømmer dig. Gå blot; øv fra nu af ikke synd mere.“
12  Så talte Jesus igen til dem idet han sagde: „Jeg er verdens lys. Den der følger mig vil afgjort ikke vandre i mørket, men vil eje livets lys.“
13  Så sagde farisæerne til ham: „Du vidner om dig selv; dit vidnesbyrd er ikke sandt.“
14  Som svar sagde Jesus til dem: „Trods det at jeg vidner om mig selv, er mit vidnesbyrd sandt, for jeg ved hvor jeg er kommet fra og hvor jeg går hen. Men I ved ikke hvor jeg er kommet fra og hvor jeg går hen.
15  I dømmer efter kødet; jeg dømmer slet ikke nogen.
16  Men hvis jeg alligevel dømmer, er min dom sand, for jeg er ikke alene, men Faderen som har sendt mig er med mig.
17  I jeres egen lov står der også skrevet: ’To menneskers vidnesbyrd er sandt.’
18  Jeg er én der vidner om mig, og Faderen som har sendt mig, vidner om mig.“
19  Så fortsatte de med at sige til ham: „Hvor er din Fader?“ Jesus svarede: „I kender hverken mig eller min Fader. Hvis I kendte mig, ville I også kende min Fader.“
20  Disse udtalelser fremsatte han i skatkammeret da han underviste i templet. Men ingen pågreb ham, for hans time var endnu ikke kommet.
21  Så sagde han igen til dem: „Jeg går bort, og I vil søge efter mig, og dog skal I dø i jeres synd. Hvor jeg går hen, kan I ikke komme.“
22  Så begyndte jøderne at sige: „Han vil vel ikke dræbe sig selv? For han siger: ’Hvor jeg går hen, kan I ikke komme.’“
23  Og han fortsatte med at sige til dem: „I er fra regionerne nedentil; jeg er fra regionerne oventil. I er fra denne verden; jeg er ikke fra denne verden.
24  Derfor sagde jeg til jer: I skal dø i jeres synder. For hvis I ikke tror at jeg er [den jeg er], skal I dø i jeres synder.“
25  Så begyndte de at sige til ham: „Hvem er du?“ Jesus sagde til dem: „Hvorfor taler jeg i det hele taget til jer?
26  Jeg har meget at sige om jer og at fælde dom over. Dog, han som har sendt mig er sandfærdig, og netop de ting jeg har hørt fra ham, taler jeg i verden.“
27  De forstod ikke at han talte til dem om Faderen.
28  Så sagde Jesus: „Når I får hævet Menneskesønnen op, da vil I vide at jeg er [den jeg er], og at jeg intet gør af mig selv; men jeg siger disse ting sådan som Faderen har undervist mig.
29  Og den der har sendt mig er med mig; han har ikke overladt mig til mig selv, for jeg gør altid det han synes om.“
30  Mens han sagde disse ting fik mange tro på ham.
31  Og så fortsatte Jesus med at sige til de jøder der havde fået tro på ham: „Hvis I bliver i mit ord, er I virkelig mine disciple,
32  og I skal kende sandheden, og sandheden skal frigøre jer.“
33  De svarede ham: „Vi er Abrahams afkom og vi har aldrig været nogens trælle. Hvordan kan du sige: ’I skal blive frie’?“
34  Jesus svarede dem: „Jeg siger jer i sandhed, ja i sandhed: Enhver som øver synden, er syndens træl.
35  Og den der er træl, bliver ikke i husstanden for evigt; den der er søn, bliver [der] for evigt.
36  Hvis derfor Sønnen får frigjort jer, skal I være virkelig frie.
37  Jeg ved at I er Abrahams afkom; men I søger at dræbe mig, fordi mit ord ikke har fremgang iblandt jer.
38  Jeg fremholder det jeg har set hos min Fader; og I gør altså det I har hørt fra jeres fader.“
39  Som svar sagde de til ham: „Vor fader er Abraham.“ Jesus sagde til dem: „Hvis I er Abrahams børn, så gør Abrahams gerninger.
40  Men nu søger I at dræbe mig, et menneske der har fortalt jer sandheden som jeg har hørt fra Gud. Det gjorde Abraham ikke.
41  I gør jeres faders gerninger.“ De sagde til ham: „Vi er ikke født som en følge af utugt; vi har én Fader, Gud.“
42  Jesus sagde til dem: „Hvis Gud var jeres Fader, ville I elske mig, for jeg er udgået og kommet fra Gud. Jeg er slet ikke kommet af mig selv, men han har udsendt mig.
43  Hvordan kan det være at I ikke forstår hvad jeg siger? Fordi I ikke er i stand til at høre mit ord.
44  I er fra jeres fader Djævelen, og I vil gerne gøre hvad jeres fader ønsker. Han var en manddraber da han begyndte, og han stod ikke fast i sandheden, for der er ikke sandhed i ham. Når han taler løgn, taler han i overensstemmelse med sin egen indstilling, for han er en løgner og [løgnens] fader.
45  Men mig tror I ikke, fordi jeg siger sandheden.
46  Hvem af jer beviser at jeg er skyldig i synd? Hvis jeg taler sandhed, hvordan kan det da være at I ikke tror mig?
47  Den der er fra Gud, hører efter Guds udtalelser. Det er derfor I ikke hører efter, fordi I ikke er fra Gud.“
48  Som svar sagde jøderne til ham: „Siger vi ikke med rette: Du er samaritaner og har en dæmon?“
49  Jesus svarede: „Jeg har ikke en dæmon, men jeg ærer min Fader, og I vanærer mig.
50  Men jeg søger ikke ære til mig selv; der er én der søger og dømmer.
51  Jeg siger jer i sandhed, ja i sandhed: Hvis nogen overholder mit ord, skal han aldrig i evighed se døden.“
52  Jøderne sagde til ham: „Nu ved vi at du har en dæmon. Abraham døde, ligeså profeterne; men du siger: ’Hvis nogen overholder mit ord, skal han aldrig i evighed smage døden.’
53  Du er vel ikke større end vor fader Abraham, som døde? Også profeterne døde. Hvem hævder du at du er?“
54  Jesus svarede: „Hvis jeg herliggør mig selv, er min herlighed intet. Det er min Fader som herliggør mig, ham som I siger er jeres Gud;
55  og dog har I ikke kendt ham. Men jeg kender ham. Og hvis jeg sagde at jeg ikke kendte ham, ville jeg være som I, en løgner. Men jeg kender ham, og jeg overholder hans ord.
56  Abraham, jeres fader, glædede sig usigeligt til at se min dag, og han så den og frydede sig.“
57  Så sagde jøderne til ham: „Du er endnu ikke halvtreds år gammel, og dog har du set Abraham?“
58  Jesus sagde til dem: „Jeg siger jer i sandhed, ja i sandhed: Før Abraham blev til, har jeg været.“
59  Så tog de sten op for at kaste dem på ham; men Jesus skjulte sig og gik ud af templet.
johannes 9
9  Da han nu gik videre så han en mand som var blind og som havde været det fra fødselen.
2  Og hans disciple spurgte ham: „Rabbi, hvem har syndet, denne mand eller hans forældre, så at han er blevet født blind?“
3  Jesus svarede: „Hverken denne mand eller hans forældre har syndet, men [det er sket] for at Guds gerninger kan blive gjort kendt i hans tilfælde.
4  Vi bør arbejde på hans gerninger som har sendt mig, mens det er dag; der kommer en nat da ingen kan arbejde.
5  Så længe jeg er i verden, er jeg verdens lys.“
6  Efter at han havde sagt dette, spyttede han på jorden og lavede ler med spyttet, og han kom sit ler på [mandens] øjne
7  og sagde til ham: „Gå hen og vask dig i dammen Siloam“ (som oversættes ’Udsendt’). Og så gik han hen og vaskede sig og kom seende tilbage.
8  Da begyndte naboerne og de der før plejede at se ham som tigger, at sige: „Er det ikke ham som plejede at sidde og tigge?“
9  Nogle sagde: „Det er ham.“ Andre sagde: „Nej, nej, men han ligner ham.“ Manden sagde: „Det er mig.“
10  Så begyndte de at sige til ham: „Hvordan blev dine øjne da åbnet?“
11  Han svarede: „Den mand der kaldes Jesus lavede ler og smurte det på mine øjne og sagde til mig: ’Gå hen til Siloam og vask dig.’ Jeg gik så hen og vaskede mig og kom til at se.“
12  Da sagde de til ham: „Hvor er den [mand]?“ Han sagde: „Jeg ved det ikke.“
13  De førte ham, den tidligere blinde mand, til farisæerne.
14  Nu var det sabbat den dag Jesus lavede leret og åbnede hans øjne.
15  Denne gang gav derfor også farisæerne sig til at spørge ham om hvordan han var kommet til at se. Han sagde til dem: „Han kom ler på mine øjne, og jeg vaskede mig og kan [nu] se.“
16  Så sagde nogle af farisæerne: „Dette er ikke et menneske fra Gud, for han holder ikke sabbatten.“ Andre sagde: „Hvordan kan et menneske der er en synder gøre tegn af den slags?“ Og der blev splid iblandt dem.
17  Derfor sagde de igen til den blinde: „Hvad siger du om ham, i betragtning af at det var dine øjne han åbnede?“ Han sagde: „Han er en profet.“
18  Jøderne troede imidlertid ikke om ham at han havde været blind og havde fået sit syn, før de tilkaldte forældrene til ham der var blevet seende.
19  Og de spurgte dem: „Er denne mand jeres søn som I siger er født blind? Hvordan kan det da være at han nu kan se?“
20  Som svar sagde hans forældre da: „Vi ved at han er vores søn og at han er født blind.
21  Men hvordan det kan være at han nu kan se, ved vi ikke, og vi ved heller ikke hvem der har åbnet hans øjne. Spørg ham. Han er voksen. Han må tale for sig selv.“
22  Dette sagde hans forældre fordi de var bange for jøderne, for jøderne var allerede blevet enige om at hvis nogen anerkendte ham som Kristus, skulle vedkommende udstødes af synagogen.
23  Det var derfor hans forældre sagde: „Han er voksen. Spørg ham.“
24  Så kaldte de for anden gang på manden som havde været blind og sagde til ham: „Giv Gud ære; vi ved at dette menneske er en synder.“
25  Han svarede da: „Om han er en synder ved jeg ikke. Én ting ved jeg, at jeg der var blind, nu ser.“
26  Så sagde de til ham: „Hvad gjorde han ved dig? Hvordan åbnede han dine øjne?“
27  Han svarede dem: „Jeg har allerede fortalt jer det, og I hørte ikke efter. Hvorfor vil I høre det igen? I vil vel ikke også være disciple af ham?“
28  Så hånede de ham og sagde: „Du er en discipel af den [mand], men vi er disciple af Moses.
29  Vi ved at Gud har talt til Moses; men vi ved ikke hvor denne [mand] er fra.“
30  Som svar sagde manden til dem: „Det er da underligt at I ikke ved hvor han er fra, og han har dog åbnet mine øjne.
31  Vi ved at Gud ikke hører på syndere, men hvis en er gudfrygtig og gør hans vilje, ham hører han på.
32  Man har aldrig før hørt at nogen har åbnet en blindfødts øjne.
33  Hvis denne [mand] ikke var fra Gud, kunne han slet intet gøre.“
34  Som svar sagde de til ham: „Du er helt og holdent født i synder, og dog underviser du os?“ Så stødte de ham ud!
35  Jesus hørte at de havde stødt ham ud, og da han fandt ham sagde han: „Tror du på Menneskesønnen?“
36  Han svarede: „Og hvem er han, herre, så jeg kan tro på ham?“
37  Jesus sagde til ham: „Du har set ham, og for øvrigt er det ham der taler med dig.“
38  Så sagde han: „Jeg tror [på ham], Herre.“ Og han bøjede sig ærbødigt for ham.
39  Og Jesus sagde: „Til [denne] dom er jeg kommet til denne verden: for at de der ikke ser kan se, og de der ser kan blive blinde.“
40  De af farisæerne som var sammen med ham, hørte dette, og de sagde til ham: „Vi er vel ikke også blinde?“
41  Jesus sagde til dem: „Hvis I var blinde, ville I ikke have nogen synd. Men nu siger I: ’Vi ser.’ Jeres synd forbliver.“
johannes 10
10  „Jeg siger jer i sandhed, ja i sandhed: Den der ikke går ind i fårefolden gennem døren, men klatrer over et andet sted, han er en tyv og en røver.
2  Men den der går ind gennem døren er fårenes hyrde.
3  Ham lukker dørvogteren op for, og fårene hører hans stemme, og han kalder sine egne får ved navn og fører dem ud.
4  Når han har fået alle sine egne ud, går han foran dem, og fårene følger ham, for de kender hans stemme.
5  En fremmed vil de ikke følge, men de vil tværtimod flygte fra ham, for de kender ikke de fremmedes stemme.“
6  Denne sammenligning fremholdt Jesus for dem; men de vidste ikke hvad det han sagde til dem betød.
7  Derfor sagde Jesus igen: „Jeg siger jer i sandhed, ja i sandhed: Jeg er fårenes dør.
8  Alle de som er kommet i stedet for mig er tyve og røvere; men fårene har ikke hørt på dem.
9  Jeg er døren; den der går ind gennem mig vil blive frelst, og han vil gå ind og ud og finde græsning.
10  Tyven kommer kun for at stjæle og slagte og ødelægge. Jeg er kommet for at de kan have liv og kan have det i overflod.
11  Jeg er den rigtige hyrde; den rigtige hyrde sætter sin sjæl til for fårene.
12  Den lejede mand, som ikke er hyrde og som fårene ikke tilhører, ser ulven komme og forlader fårene og flygter — og ulven røver dem og spreder dem —
13  for han er en lejet mand og bekymrer sig ikke om fårene.
14  Jeg er den rigtige hyrde, og jeg kender mine får, og mine får kender mig,
15  ligesom Faderen kender mig og jeg kender Faderen; og jeg sætter min sjæl til for fårene.
16  Og jeg har andre får, som ikke hører til denne fold; dem bør jeg også føre, og de vil høre min stemme, og de vil blive én hjord, én hyrde.
17  Derfor elsker Faderen mig, fordi jeg sætter min sjæl til, for at jeg kan modtage den igen.
18  Ingen har taget den fra mig, men jeg sætter den til af mig selv. Jeg har bemyndigelse til at sætte den til, og jeg har bemyndigelse til at modtage den igen. Budet herom har jeg modtaget fra min Fader.“
19  Igen blev der splid blandt jøderne på grund af disse ord.
20  Mange af dem sagde: „Han har en dæmon og han er vanvittig. Hvorfor hører I på ham?“
21  Andre sagde: „Dette er ikke udtalelser af en dæmonbesat. En dæmon kan ikke åbne blindes øjne, vel?“
22  På den tid fandt indvielseshøjtiden sted i Jerusalem. Det var vinter,
23  og Jesus gik omkring i templet, i Salomons Søjlegang.
24  Så slog jøderne kreds om ham og sagde til ham: „Hvor længe vil du holde vore sjæle i spænding? Hvis du er Messias, så sig os det rent ud.“
25  Jesus svarede dem: „Jeg har sagt jer det, og dog tror I ikke. De gerninger jeg gør i min Faders navn, de vidner om mig.
26  Men I tror ikke, for I hører ikke til mine får.
27  Mine får hører min stemme, og jeg kender dem, og de følger mig.
28  Og jeg giver dem evigt liv, og de skal aldrig i evighed gå til grunde, og ingen skal rive dem ud af min hånd.
29  Det min Fader har givet mig, er større end alle andre ting, og ingen kan rive dem ud af Faderens hånd.
30  Jeg og Faderen er ét.“
31  Igen tog jøderne sten op for at stene ham.
32  Jesus svarede dem: „Jeg har vist jer mange smukke gerninger fra Faderen. For hvilken af disse gerninger er det I stener mig?“
33  Jøderne svarede ham: „Vi stener dig ikke for en smuk gerning men for [guds]bespottelse, ja fordi du, som er et menneske, gør dig selv til en gud.“
34  Jesus svarede dem: „Står der ikke skrevet i jeres lov: ’Jeg har sagt: „I er guder“’?
35  Når han har kaldt dem som Guds ord var rettet imod, for ’guder’, og Skriften kan ikke gøres ugyldig,
36  [hvorfor] siger I så til mig som Faderen har helliget og sendt til verden: ’Du spotter [Gud],’ fordi jeg sagde: Jeg er Guds søn?
37  Hvis jeg ikke gør min Faders gerninger, så tro mig ikke.
38  Men hvis jeg gør dem, så tro gerningerne, selv om I ikke tror mig, så I må blive klar over og fortsat være klar over at Faderen er i samhørighed med mig og jeg er i samhørighed med Faderen.“
39  Så prøvede de igen at pågribe ham; men han slap uden for deres rækkevidde.
40  Så gik han igen over på den anden side af Jordan til det sted hvor Johannes først havde døbt, og han blev dér.
41  Og mange kom til ham, og de sagde: „Johannes gjorde ganske vist ikke noget tegn, men alt hvad Johannes sagde om denne mand var sandt.“
42  Og mange fik tro på ham dér.
johannes 11
11  Nu var der en mand som var syg, Lazarus fra Betania, fra Marias og hendes søster Martas landsby.
2  Ja, det var den Maria der indgned Herren med vellugtende olie og tørrede hans fødder med sit hår, og det var hendes broder, Lazarus, der var syg.
3  Søstrene sendte derfor bud til ham, idet de sagde: „Herre, se, den du holder af er syg.“
4  Men da Jesus hørte det, sagde han: „Denne sygdom har ikke døden som mål, men Guds herlighed, for at Guds søn kan blive herliggjort ved den.“
5  Og Jesus elskede Marta og hendes søster og Lazarus.
6  Men skønt han hørte at han var syg, blev han alligevel to dage på det sted han var.
7  Derefter sagde han så til disciplene: „Lad os gå til Judæa igen.“
8  Disciplene sagde til ham: „Rabbi, for nylig søgte judæerne at stene dig, og så går du igen dertil?“
9  Jesus svarede: „Der er tolv timer med dagslys, ikke sandt? Hvis nogen vandrer i dagens lys, støder han ikke imod noget, for han ser denne verdens lys.
10  Men hvis nogen vandrer om natten, så støder han imod noget, for han har ikke lyset i sig.“
11  Han fremholdt dette, og derefter sagde han til dem: „Lazarus, vor ven, er gået til hvile, men jeg tager hen for at vække ham af søvnen.“
12  Så sagde disciplene til ham: „Herre, hvis han er gået til hvile, vil han blive rask.“
13  Jesus havde imidlertid talt om hans død. Men de mente han talte om søvnens hvile.
14  Så sagde Jesus da rent ud til dem: „Lazarus er død,
15  og for jeres skyld glæder jeg mig over at jeg ikke var der, så at I kan få tro. Men lad os gå til ham.“
16  Så sagde Thomas, der blev kaldt Tvilling, til sine meddisciple: „Lad os også gå, så vi kan dø sammen med ham.“
17  Da Jesus så kom, fandt han at han allerede havde været fire dage i mindegraven.
18  Nu var Betania nær Jerusalem, omkring tre kilometer derfra.
19  Følgelig var mange af jøderne kommet til Marta og Maria for at trøste dem med hensyn til deres broder.
20  Da Marta nu hørte at Jesus kom, gik hun ham i møde; men Maria blev siddende hjemme.
21  Marta sagde så til Jesus: „Herre, hvis du havde været her, var min broder ikke død.
22  Og dog ved jeg nu at alt hvad du beder Gud om, vil Gud give dig.“
23  Jesus sagde til hende: „Din broder skal opstå.“
24  Marta sagde til ham: „Jeg ved han skal opstå i opstandelsen på den yderste dag.“
25  Jesus sagde til hende: „Jeg er opstandelsen og livet. Den der tror på mig, skal komme til live selv om han dør;
26  og enhver som lever og tror på mig, skal aldrig i evighed dø. Tror du dette?“
27  Hun sagde til ham: „Ja, Herre; jeg har fået tro på at du er Messias, Guds søn, den der kommer til verden.“
28  Og da hun havde sagt dette, gik hun bort og kaldte på sin søster Maria, idet hun hemmeligt sagde: „Læreren er her og kalder på dig.“
29  Da hun hørte dette, rejste hun sig hurtigt og begav sig på vej ud til ham.
30  Jesus var imidlertid endnu ikke kommet ind i landsbyen, men han var stadig på det sted hvor Marta havde mødt ham.
31  Da de jøder som var hos Maria i huset og som trøstede hende, så at hun hurtigt rejste sig og gik ud, fulgte de hende så, idet de antog at hun ville gå til mindegraven for at græde dér.
32  Da nu Maria kom hen hvor Jesus var og fik øje på ham, kastede hun sig ned for hans fødder, idet hun sagde til ham: „Herre, hvis du havde været her, var min broder ikke død.“
33  Da Jesus så at hun græd og at de jøder der kom sammen med hende, græd, stønnede han i ånden og oprørtes,
34  og han sagde: „Hvor har I lagt ham?“ De sagde til ham: „Herre, kom og se.“
35  Jesus gav tårerne frit løb.
36  Så sagde jøderne: „Se, hvor han holdt af ham!“
37  Men nogle af dem sagde: „Kunne denne [mand] som åbnede den blindes øjne ikke også have forhindret at denne var død?“
38  Efter at have stønnet ved sig selv igen kom Jesus så til mindegraven. Det var en hule, og en sten lå op imod den.
39  Jesus sagde: „Tag stenen væk.“ Marta, den afdødes søster, sagde til ham: „Herre, på nuværende tidspunkt må han stinke, for det er fjerde dag.“
40  Jesus sagde til hende: „Fortalte jeg dig ikke at hvis du troede, skulle du se Guds herlighed?“
41  Så tog de stenen væk. Og Jesus løftede sine øjne mod himmelen og sagde: „Fader, jeg takker dig fordi du har hørt mig.
42  Jeg ved jo at du altid hører mig; men på grund af folkemængden der står rundt om talte jeg, for at de kan få tro på at du har udsendt mig.“
43  Og da han havde sagt dette, råbte han med høj røst: „Lazarus, kom ud!“
44  Manden som havde været død kom ud med fødderne og hænderne omvundet med tøjstrimler og ansigtet indhyllet i et tørklæde. Jesus sagde til dem: „Løs ham og lad ham gå.“
45  Da fik mange af de jøder som var kommet til Maria og som havde iagttaget hvad han havde gjort, tro på ham;
46  men nogle af dem gik til farisæerne og fortalte dem hvad Jesus havde gjort.
47  Så samlede de øverste præster og farisæerne Sanhedrinet og sagde: „Hvad skal vi gøre, for dette menneske gør mange tegn?
48  Hvis vi lader ham fortsætte således, vil alle få tro på ham, og romerne vil komme og tage både vort sted og vor nation.“
49  Men en af dem, Kajfas, som var ypperstepræst det år, sagde til dem: „I ved slet ingenting,
50  og I tager ikke i betragtning at det er bedre for jer at ét menneske dør til gavn for folket end at hele nationen ødelægges.“
51  Dette sagde han imidlertid ikke ud fra sine egne ideer; men da han var ypperstepræst det år, profeterede han om at Jesus skulle dø for nationen,
52  og ikke blot for nationen, men også for at han kunne samle Guds børn som er spredt rundt om, til ét.
53  Fra den dag af lagde de så råd op om at dræbe ham.
54  Derfor gik Jesus ikke længere offentligt omkring blandt jøderne, men han tog bort derfra til egnen nær ørkenen, til en by der kaldes Efraim, og dér blev han sammen med disciplene.
55  Nu var jødernes påske nær, og mange tog fra landet op til Jerusalem før påsken for at rense sig ceremonielt.
56  De ledte så efter Jesus, og de sagde til hinanden når de stod rundt om i templet: „Hvad mener I? At han slet ikke kommer til højtiden?“
57  De øverste præster og farisæerne havde nemlig givet ordre til at hvis nogen fik at vide hvor han var, skulle vedkommende anmelde [det], så man kunne pågribe ham.
johannes 12
12  Seks dage før påske kom Jesus så til Betania, hvor Lazarus var, ham Jesus havde oprejst fra de døde.
2  Man lavede da et aftensmåltid til ham dér, og Marta vartede op, men Lazarus var en af dem der lå til bords sammen med ham.
3  Maria tog så et pund vellugtende olie, ægte nardus, meget kostbar, og hun indgned Jesu fødder og tørrede hans fødder med sit hår. Huset blev fyldt med duften af den vellugtende olie.
4  Men Judas Iskariot, en af hans disciple, som stod i begreb med at forråde ham, sagde:
5  „Hvordan kan det være at denne vellugtende olie ikke er blevet solgt for tre hundrede denarer og givet til de fattige?“
6  Dette sagde han imidlertid ikke fordi han bekymrede sig om de fattige, men fordi han var en tyv og havde pengekassen og plejede at tage det der blev lagt i den.
7  Derfor sagde Jesus: „Lad hende være, så hun kan overholde dette med henblik på dagen for min begravelse.
8  For I har altid de fattige hos jer, men mig vil I ikke altid have.“
9  Så fik en stor mængde af jøderne at vide at han var dér, og de kom, ikke alene på grund af Jesus, men også for at se Lazarus, som han havde oprejst fra de døde.
10  De øverste præster lagde nu råd op om at dræbe Lazarus også,
11  for på grund af ham gik mange af jøderne derud og fik tro på Jesus.
12  Den næste dag da de mange mennesker som var kommet til højtiden hørte at Jesus var på vej til Jerusalem,
13  tog de grene fra palmetræerne og gik ud for at møde ham. Og de begyndte at råbe: „Frels dog! Velsignet er den der kommer i Jehovas navn, ja, Israels konge!“
14  Og da Jesus havde fundet et ungt æsel satte han sig på det, således som der står skrevet:
15  „Vær ikke bange, Zions datter. Se! Din konge kommer, siddende på et æselføl.“
16  Først lagde hans disciple ikke mærke til disse ting, men da Jesus blev herliggjort, da huskede de at dette stod skrevet om ham og at man gjorde dette ved ham.
17  Den skare som var sammen med ham da han kaldte Lazarus ud af mindegraven og oprejste ham fra de døde, blev altså ved med at aflægge vidnesbyrd.
18  Det var også af den grund at folkemængden gik ham i møde, fordi man havde hørt at han havde gjort dette tegn.
19  Derfor sagde farisæerne til hinanden: „I ser at I absolut intet opnår. Se! Verden er løbet efter ham.“
20  Nu var der nogle grækere blandt dem som kom op for at tilbede ved højtiden.
21  Disse kom så hen til Filip, som var fra Betsajda i Galilæa, og de rettede en anmodning til ham idet de sagde: „Herre, vi vil gerne se Jesus.“
22  Filip kom og sagde det til Andreas. Andreas og Filip kom og sagde det til Jesus.
23  Men Jesus svarede dem idet han sagde: „Timen er kommet da Menneskesønnen skal herliggøres.
24  Jeg siger jer i sandhed, ja i sandhed: Hvis ikke hvedekernen kommer i jorden og dør, bliver der kun ved med at være én [kerne]; men hvis den dør, bærer den megen frugt.
25  Den der holder af sin sjæl ødelægger den, men den der hader sin sjæl i denne verden, vil bevare den til evigt liv.
26  Hvis nogen vil tjene mig, så lad ham følge mig, og hvor jeg er, dér vil min tjener også være. Hvis nogen vil tjene mig, vil Faderen ære ham.
27  Nu er min sjæl stærkt foruroliget, og hvad skal jeg sige? Fader, red mig ud af denne time. Dog, det er derfor jeg er kommet til denne time.
28  Fader, herliggør dit navn.“ Så kom der en stemme fra himmelen: „Jeg har herliggjort [det] og vil igen herliggøre [det].“
29  Da sagde folkemængden som stod og hørte det, at det havde tordnet. Andre sagde: „En engel har talt til ham.“
30  Som svar sagde Jesus: „Denne stemme lød ikke for min skyld, men for jeres skyld.
31  Nu fældes der dom over denne verden; nu vil denne verdens hersker blive kastet ud.
32  Og dog vil jeg, når jeg hæves op fra jorden, drage alle slags mennesker til mig.“
33  Dette sagde han i virkeligheden for at betegne hvilken slags død han skulle dø.
34  Derfor svarede folkemængden ham: „Vi har hørt fra loven at Messias bliver til evig tid; hvordan kan du da sige at Menneskesønnen nødvendigvis må hæves op? Hvem er denne Menneskesøn?“
35  Jesus sagde så til dem: „Endnu en kort tid vil lyset være iblandt jer. I skal vandre mens I har lyset, så mørket ikke overvælder jer; og den der vandrer i mørket, ved ikke hvor han går hen.
36  Tro på lyset mens I har lyset, så I kan blive lysets sønner.“ Jesus sagde dette og gik bort og skjulte sig for dem.
37  Men skønt han havde gjort så mange tegn for øjnene af dem, troede de ikke på ham,
38  så at det ord profeten Esajas havde udtalt blev opfyldt: „Jehova, hvem troede det de hørte af os? Og for hvem er Jehovas arm blevet åbenbaret?“
39  Grunden til at de ikke kunne tro er, som Esajas ligeledes har sagt:
40  „Han har forblindet deres øjne og forhærdet deres hjerte, for at de ikke skal se med øjnene og forstå med hjertet og vende om og jeg helbrede dem.“
41  Dette sagde Esajas fordi han så hans herlighed, og han talte om ham.
42  Alligevel troede endog mange af lederne på ham, men på grund af farisæerne ville de ikke åbent anerkende [ham] for ikke at blive udstødt af synagogen;
43  for de elskede ære fra mennesker mere end selv ære fra Gud.
44  Jesus råbte imidlertid og sagde: „Den der tror på mig, tror ikke [kun] på mig, men [også] på ham som har sendt mig;
45  og den der ser mig, ser [også] ham som har sendt mig.
46  Som et lys er jeg kommet til verden, for at enhver som tror på mig ikke skal forblive i mørket.
47  Og hvis nogen hører mine ord og ikke holder dem, så dømmer jeg ham ikke; for jeg er ikke kommet for at dømme verden, men for at frelse verden.
48  Den der lader hånt om mig og ikke tager imod mine ord, har en til at dømme sig. Det ord som jeg har udtalt, det vil dømme ham på den yderste dag;
49  for jeg har ikke talt af egen tilskyndelse, men Faderen selv, som har sendt mig, har givet mig bud om hvad jeg skal sige og hvad jeg skal udtale.
50  Og jeg ved at hans bud betyder evigt liv. Hvad jeg siger, det siger jeg derfor således som Faderen har fortalt mig [det].“
johannes 13
13  Før påskehøjtiden vidste Jesus at hans time var kommet til at gå bort fra denne verden til Faderen, og derfor, som han havde elsket sine egne der var i verden, elskede han dem nu lige til det sidste.
2  Mens aftensmåltidet fandt sted og Djævelen allerede havde indgivet i Judas Iskariots, Simons søns, hjerte at forråde ham,
3  og da [Jesus] vidste at Faderen havde givet alt i [hans] hænder, og at han var udgået fra Gud og skulle gå til Gud,
4  rejste han sig fra aftensmåltidet og lagde sine yderklæder. Og han tog et håndklæde og bandt det om sig.
5  Derefter kom han vand i vaskefadet og begyndte at vaske disciplenes fødder og at tørre dem med håndklædet som han havde bundet om sig.
6  Og så kom han til Simon Peter. Denne sagde til ham: „Herre, vasker du mine fødder?“
7  Som svar sagde Jesus til ham: „Hvad jeg gør, forstår du ikke lige nu, men du vil blive klar over det efter dette.“
8  Peter sagde til ham: „Du skal aldrig i evighed vaske mine fødder.“ Jesus svarede ham: „Hvis jeg ikke vasker dig, har du ingen lod og del med mig.“
9  Simon Peter sagde til ham: „Herre, ikke mine fødder alene, men også hænderne og hovedet.“
10  Jesus sagde til ham: „Den der har badet behøver ikke at få vasket mere end fødderne, men er helt ren. Og I er rene, dog ikke alle.“
11  Han kendte jo den der var ved at forråde ham. Derfor sagde han: „I er ikke alle rene.“
12  Da han nu havde vasket deres fødder og havde taget sine yderklæder på og lagt sig til bords igen, sagde han til dem: „Ved I hvad jeg har gjort ved jer?
13  I kalder mig ’Lærer’ og ’Herre’, og I gør det med rette, for det er jeg.
14  Når jeg nu, skønt Herre og Lærer, har vasket jeres fødder, skylder I også at vaske hinandens fødder.
15  Jeg har nemlig givet jer et forbillede, for at I også skal gøre som jeg har gjort ved jer.
16  Jeg siger jer i sandhed, ja i sandhed: En træl er ikke større end sin herre, og en der er udsendt er heller ikke større end den der har sendt ham.
17  Når I véd dette, er I lykkelige hvis I gør det.
18  Jeg taler ikke om jer alle; jeg kender dem jeg har udvalgt. Men det er for at skriftstedet kan blive opfyldt: ’Den som plejede at spise mit brød har løftet sin hæl imod mig.’
19  Fra nu af siger jeg jer det før det sker, for at I, når det sker, må tro at jeg er [den jeg er].
20  Jeg siger jer i sandhed, ja i sandhed: Den der tager imod enhver som jeg sender, tager imod mig. Og den der tager imod mig, tager imod ham som har sendt mig.“
21  Efter at have sagt dette blev Jesus stærkt foruroliget i ånden, og han vidnede og sagde: „Jeg siger jer i sandhed, ja i sandhed: En af jer vil forråde mig.“
22  Disciplene begyndte at se på hinanden, idet de var i vildrede med hensyn til hvem han sagde det om.
23  En af Jesu disciple lå [på pladsen] op mod hans bryst, og Jesus elskede ham.
24  Simon Peter nikkede derfor til denne og sagde til ham: „Fortæl hvem det er han taler om.“
25  Denne lænede sig så tilbage mod Jesu bryst og sagde til ham: „Herre, hvem er det?“
26  Så svarede Jesus: „Det er ham som jeg giver det stykke jeg dypper.“ Så dyppede han stykket og tog og gav det til Judas, Simon Iskariots søn.
27  Og efter [at han havde fået] stykket gik Satan i ham. Jesus sagde derfor til ham: „Det du gør, gør det hurtigere.“
28  Men ingen af dem der lå til bords vidste i hvilken hensigt han sagde dette til ham.
29  Nogle mente ligefrem, eftersom Judas havde pengekassen, at Jesus sagde til ham: „Køb hvad vi har brug for til højtiden,“ eller at han skulle give noget til de fattige.
30  Efter at han havde fået stykket gik han derfor straks ud. Og det var nat.
31  Da han var gået ud sagde Jesus så: „Nu er Menneskesønnen herliggjort, og Gud er herliggjort i forbindelse med ham.
32  Og Gud vil selv herliggøre ham, og han vil herliggøre ham straks.
33  Børnlille, jeg er hos jer en kort tid endnu. I vil søge efter mig; og som jeg har sagt til jøderne: ’Hvor jeg går hen, kan I ikke komme,’ sådan siger jeg også til jer nu.
34  Jeg giver jer et nyt bud, at I skal elske hinanden; at ligesom jeg har elsket jer, skal I også elske hinanden.
35  På dette skal alle kende at I er mine disciple, hvis I har kærlighed til hinanden.“
36  Simon Peter sagde til ham: „Herre, hvor går du hen?“ Jesus svarede: „Hvor jeg går hen, kan du ikke følge mig nu, men du skal følge mig senere.“
37  Peter sagde til ham: „Herre, hvordan kan det være at jeg ikke kan følge dig nu? Jeg vil sætte min sjæl til for dig.“
38  Jesus svarede: „Du vil sætte din sjæl til for mig? Jeg siger dig i sandhed, ja i sandhed: Hanen skal afgjort ikke gale før du tre gange har nægtet at kendes ved mig.“
johannes 14
14  „Lad ikke jeres hjerte foruroliges. Tro på Gud, og tro på mig.
2  I min Faders hus er der mange boliger. Hvis ikke, ville jeg have sagt jer det, for jeg går hen for at berede jer en plads.
3  Og når jeg er gået hen og har beredt jer en plads, kommer jeg igen og tager jer til mig, for at I også kan være hvor jeg er.
4  Og hvor jeg går hen, dér kender I vejen.“
5  Thomas sagde til ham: „Herre, vi ved ikke hvor du går hen. Hvordan kender vi vejen?“
6  Jesus sagde til ham: „Jeg er vejen og sandheden og livet. Ingen kommer til Faderen uden gennem mig.
7  Hvis I havde kendt mig, ville I også have kendt min Fader; fra nu af kender I ham og har set ham.“
8  Filip sagde til ham: „Herre, vis os Faderen, og det er nok for os.“
9  Jesus sagde til ham: „Så lang tid har jeg været hos jer, og dog har du, Filip, ikke lært mig at kende? Den der har set mig, har [også] set Faderen. Hvordan kan du sige: ’Vis os Faderen’?
10  Tror du ikke at jeg er i samhørighed med Faderen og Faderen er i samhørighed med mig? Det jeg siger til jer, siger jeg ikke ud fra mine egne ideer; men Faderen som forbliver i samhørighed med mig, gør sine gerninger.
11  Tro mig at jeg er i samhørighed med Faderen og Faderen er i samhørighed med mig; om ikke andet, så tro på grund af selve gerningerne.
12  Jeg siger jer i sandhed, ja i sandhed: Den der tror på mig, han vil også gøre de gerninger jeg gør; og han vil gøre større gerninger end disse, for jeg går til Faderen.
13  Og hvad I end beder om i mit navn, det vil jeg gøre, for at Faderen kan blive herliggjort i forbindelse med Sønnen.
14  Hvis I beder om noget i mit navn, vil jeg gøre det.
15  Hvis I elsker mig, vil I holde mine bud;
16  og jeg vil anmode Faderen, og han vil give jer en anden hjælper til at være hos jer for evigt,
17  sandhedens ånd, som verden ikke kan tage imod fordi den hverken ser den eller kender den. I kender den, for den forbliver hos jer og er i jer.
18  Jeg vil ikke efterlade jer forældreløse. Jeg kommer til jer.
19  Endnu en kort tid og verden ser mig ikke mere, men I ser mig, for jeg lever og I skal leve.
20  På den dag vil I vide at jeg er i samhørighed med min Fader og I er i samhørighed med mig og jeg er i samhørighed med jer.
21  Den der har mine bud og holder dem, det er den der elsker mig. Og den der elsker mig, vil blive elsket af min Fader, og jeg vil elske ham og vil vise mig tydeligt for ham.“
22  Judas, ikke Iskariot, sagde til ham: „Herre, hvad er der sket siden du har i sinde at vise dig tydeligt for os og ikke for verden?“
23  Som svar sagde Jesus til ham: „Hvis nogen elsker mig, vil han overholde mit ord, og min Fader vil elske ham, og vi vil komme til ham og tage bolig hos ham.
24  Den som ikke elsker mig, overholder ikke mine ord; og det ord som I hører, er ikke mit men Faderens som har sendt mig.
25  Dette har jeg sagt jer mens jeg stadig er hos jer.
26  Men hjælperen, den hellige ånd, som Faderen vil sende i mit navn, han vil lære jer alt og minde jer om alt hvad jeg har fortalt jer.
27  Fred efterlader jeg jer, min fred giver jeg jer. Jeg giver jer den ikke sådan som verden giver. Lad ikke jeres hjerte foruroliges og lad det ikke blive frygtsomt.
28  I har hørt at jeg har sagt til jer: Jeg går bort og jeg kommer [tilbage] til jer. Hvis I elskede mig, ville I glæde jer over at jeg går til Faderen, for Faderen er større end jeg.
29  Nu har jeg så sagt jer det før det sker, for at I må tro når det sker.
30  Jeg skal ikke tale meget med jer mere, for verdens hersker kommer. Og han har ikke noget tag i mig,
31  men for at verden kan vide at jeg elsker Faderen, så gør jeg således som Faderen har givet mig bud om. Rejs jer, lad os gå herfra.
johannes 15
15  Jeg er det sande vintræ, og min Fader er vinavleren.
2  Enhver gren på mig som ikke bærer frugt, tager han væk, og enhver som bærer frugt, renser han, for at den kan bære mere frugt.
3  I er allerede rene på grund af det ord som jeg har talt til jer.
4  Forbliv i samhørighed med mig, og jeg [vil forblive] i samhørighed med jer. Ligesom grenen ikke kan bære frugt af sig selv, men kun hvis den forbliver på vintræet, således kan I heller ikke, hvis ikke I forbliver i samhørighed med mig.
5  Jeg er vintræet, I er grenene. Den der forbliver i samhørighed med mig, så jeg [forbliver] i samhørighed med ham, han bærer megen frugt; skilt fra mig kan I nemlig slet intet gøre.
6  Hvis nogen ikke forbliver i samhørighed med mig, kastes han ud som en gren og visner; og man samler disse grene og kaster dem i ilden og de brændes.
7  Hvis I forbliver i samhørighed med mig, og mine udtalelser forbliver i jer, kan I bede om hvad I vil, og det vil ske for jer.
8  Min Fader er herliggjort ved dette at I bærer megen frugt og viser at I er mine disciple.
9  Ligesom Faderen har elsket mig, har jeg også elsket jer; forbliv i min kærlighed.
10  Hvis I holder mine bud, vil I forblive i min kærlighed, ligesom jeg har holdt Faderens bud og forbliver i hans kærlighed.
11  Disse ting har jeg sagt jer, for at min glæde kan være i jer og jeres glæde kan blive hel og fuld.
12  Dette er mit bud, at I skal elske hinanden ligesom jeg har elsket jer.
13  Ingen har større kærlighed end den, at han sætter sin sjæl til for sine venner.
14  I er mine venner hvis I gør hvad jeg befaler jer.
15  Jeg kalder jer ikke længere trælle, for en træl ved ikke hvad hans herre gør. Men jeg har kaldt jer venner, for alt det jeg har hørt fra min Fader har jeg gjort jer bekendt med.
16  I har ikke valgt mig, men jeg har valgt jer, og jeg har indsat jer for at I kan gå hen og fortsat bære frugt og jeres frugt forblive, for at Faderen kan give jer hvad I end beder ham om i mit navn.
17  Dette befaler jeg jer, at I skal elske hinanden.
18  Når verden hader jer, så ved I at den har hadet mig før jer.
19  Hvis I var en del af verden, ville verden holde af sit eget. Men fordi I ikke er en del af verden, men jeg har valgt jer ud af verden, derfor hader verden jer.
20  Husk det ord jeg har sagt jer: En træl er ikke større end sin herre. Hvis de har forfulgt mig, vil de også forfølge jer; hvis de har overholdt mit ord, vil de også overholde jeres.
21  Men alt dette vil de gøre mod jer på grund af mit navn, fordi de ikke kender ham som har sendt mig.
22  Hvis jeg ikke var kommet og havde talt til dem, havde de ingen synd; men nu har de ingen undskyldning for deres synd.
23  Den der hader mig, hader også min Fader.
24  Hvis jeg ikke havde gjort de gerninger iblandt dem som ingen anden har gjort, havde de ingen synd; men nu har de både set og hadet såvel mig som min Fader.
25  Men det er for at det ord der står skrevet i deres lov kan blive opfyldt: ’De hadede mig uden grund.’
26  Når den hjælper kommer som jeg vil sende jer fra Faderen, sandhedens ånd, som udgår fra Faderen, så vil han vidne om mig;
27  og I selv skal vidne, for I har været med mig fra jeg begyndte.
johannes 16
16  Jeg har sagt jer disse ting for at I ikke skal bringes til snublen og fald.
2  Man vil udstøde jer af synagogen. Ja, den time kommer da enhver som dræber jer vil mene at han har ydet Gud en hellig tjeneste.
3  Men disse ting vil de gøre fordi de hverken har lært Faderen eller mig at kende.
4  Dog, jeg har sagt jer disse ting for at I, når deres time kommer, kan huske at jeg fortalte jer dem. Jeg fortalte jer imidlertid ikke disse ting i begyndelsen, fordi jeg jo var hos jer.
5  Men nu går jeg til ham som har sendt mig, og dog er der ingen af jer der spørger mig: ’Hvor går du hen?’
6  Men fordi jeg har sagt jer disse ting, har bedrøvelse fyldt jeres hjerte.
7  Dog, jeg siger jer sandheden: Det er til gavn for jer at jeg går bort. For hvis jeg ikke går bort, vil hjælperen afgjort ikke komme til jer; men når jeg går bort, vil jeg sende ham til jer.
8  Og når han kommer vil han give verden overbevisende vidnesbyrd om synd og om retfærdighed og om dom:
9  først om synd, fordi man ikke tror på mig;
10  dernæst om retfærdighed, fordi jeg går til Faderen, og I ser mig ikke mere;
11  så om dom, fordi denne verdens hersker er blevet dømt.
12  Jeg har meget endnu at sige jer, men I er ikke i stand til at bære det i øjeblikket.
13  Men når han kommer, sandhedens ånd, vil han lede jer til hele sandheden, for han vil ikke tale af sig selv, men alt hvad han hører vil han sige, og han vil forkynde jer de kommende ting.
14  Han vil herliggøre mig, for han vil få af mit og forkynde jer det.
15  Alt hvad Faderen har er mit. Det er derfor jeg sagde at han får af mit og forkynder jer det.
16  Om kort tid ser I mig ikke mere, og igen om kort tid skal I se mig.“
17  Så sagde nogle af hans disciple til hinanden: „Hvad betyder det han siger til os: ’Om kort tid ser I mig ikke, og igen om kort tid skal I se mig,’ og: ’fordi jeg går til Faderen’?“
18  De sagde altså: „Hvad betyder det at han siger: ’om kort tid’? Vi ved ikke hvad han taler om.“
19  Jesus vidste at de gerne ville spørge ham, så han sagde til dem: „Spørger I hinanden om dette fordi jeg sagde: Om kort tid ser I mig ikke, og igen om kort tid skal I se mig?
20  Jeg siger jer i sandhed, ja i sandhed: I skal græde og klage, men verden vil glæde sig; I vil blive bedrøvede, men jeres bedrøvelse vil blive vendt til glæde.
21  En kvinde er bedrøvet når hun føder, fordi hendes time er kommet; men når hun har født barnet, husker hun ikke trængselen længere, på grund af glæden over at et menneske er blevet født til verden.
22  Derfor er I også nu bedrøvede; men jeg skal se jer igen, og jeres hjerte vil glæde sig, og ingen skal tage jeres glæde fra jer.
23  Og på den dag vil I slet ikke spørge mig om noget. Jeg siger jer i sandhed, ja i sandhed: Hvis I beder Faderen om noget, vil han give jer det i mit navn.
24  Indtil nu har I slet ikke bedt om noget i mit navn. Bed, og I vil få, så jeres glæde kan være hel og fuld.
25  Jeg har sagt dette til jer ved hjælp af sammenligninger. Den time kommer da jeg ikke mere skal tale til jer ved hjælp af sammenligninger, men åbent og rent ud vil fortælle jer om Faderen.
26  På den dag vil I bede i mit navn, og jeg siger jer ikke at jeg vil rette en anmodning til Faderen om jer.
27  For Faderen selv holder af jer, fordi I har holdt af mig og har fået tro på at jeg er udgået som Faderens sendebud.
28  Jeg er udgået fra Faderen og er kommet til verden. Endvidere forlader jeg verden og går til Faderen.“
29  Hans disciple sagde: „Se! Nu taler du rent ud og fremfører ikke nogen sammenligning.
30  Nu ved vi at du ved alle ting og ikke har brug for at nogen spørger dig. Derfor tror vi at du er udgået fra Gud.“
31  Jesus svarede dem: „Tror I nu?
32  Se! Den time kommer, ja den er kommet, da I skal spredes hver til sit og vil efterlade mig alene; og dog er jeg ikke alene, for Faderen er hos mig.
33  Jeg har sagt jer disse ting for at I kan have fred ved hjælp af mig. I verden har I trængsel, men fat mod! Jeg har besejret verden.“
johannes 17
17  Dette udtalte Jesus, og idet han løftede sine øjne mod himmelen sagde han: „Fader, timen er kommet; herliggør din søn, for at Sønnen kan herliggøre dig,
2  ligesom du har givet ham myndighed over alt kød, for at han kan give dem — hele det [antal] som du har givet ham — evigt liv.
3  Dette betyder evigt liv: at de lærer dig at kende, den eneste sande Gud, og den som du har udsendt, Jesus Kristus.
4  Jeg har herliggjort dig på jorden, idet jeg har fuldført den gerning du har givet mig at gøre.
5  Så herliggør du mig nu, Fader, hos dig selv med den herlighed som jeg havde hos dig før verden blev til.
6  Jeg har gjort dit navn kendt for de mennesker du gav mig ud af verden. De var dine, og du gav mig dem, og de har overholdt dit ord.
7  De er nu klar over at alt hvad du har givet mig, er fra dig;
8  for de udtalelser som du gav mig, har jeg givet dem, og de har taget imod dem og er virkelig blevet klar over at jeg er udgået som dit sendebud, og de har fået tro på at du har udsendt mig.
9  Jeg beder for dem; jeg beder ikke for verden, men for dem som du har givet mig; for de er dine,
10  og alt mit er dit, og dit er mit, og jeg er blevet herliggjort iblandt dem.
11  Og jeg er ikke mere i verden, men de er i verden, og jeg kommer til dig. Hellige Fader, våg over dem for dit eget navns skyld, det du har givet mig, for at de må være ét ligesom vi.
12  Da jeg var hos dem plejede jeg at våge over dem for dit eget navns skyld, det du har givet mig; og jeg har bevaret dem, og ingen af dem har lidt undergang undtagen undergangens søn, for at skriftstedet kunne opfyldes.
13  Og nu kommer jeg til dig, men jeg fortæller disse ting [mens jeg er] i verden for at de i fuldt mål kan have min glæde i sig.
14  Jeg har givet dem dit ord, men verden har hadet dem fordi de ikke er en del af verden, ligesom jeg ikke er en del af verden.
15  Jeg beder dig ikke om at tage dem ud af verden, men om at våge over dem på grund af den onde.
16  De er ikke en del af verden, ligesom jeg ikke er en del af verden.
17  Hellige dem ved hjælp af sandheden; dit ord er sandhed.
18  Ligesom du har sendt mig til verden, har jeg også sendt dem til verden.
19  Og jeg helliger mig selv til gavn for dem, for at de også kan blive helliget ved hjælp af sandhed.
20  Jeg beder ikke blot for disse, men også for dem som gennem deres ord får tro på mig,
21  for at de alle må være ét, ligesom du, Fader, er i samhørighed med mig og jeg er i samhørighed med dig, at de også må være i samhørighed med os, for at verden kan tro at du har udsendt mig.
22  Og jeg har givet dem den herlighed som du har givet mig, for at de må være ét ligesom vi er ét.
23  Jeg i samhørighed med dem og du i samhørighed med mig, for at de må blive fuldkommengjort til ét, så at verden kan vide at du har udsendt mig og at du har elsket dem ligesom du har elsket mig.
24  Fader, med hensyn til det du har givet mig, så ønsker jeg at hvor jeg er, dér skal de også være sammen med mig, for at de kan se min herlighed, den som du har givet mig, fordi du elskede mig før verdens grundlæggelse.
25  Retfærdige Fader, verden har jo ikke lært dig at kende; men jeg har lært dig at kende, og disse er blevet klar over at du har udsendt mig.
26  Og jeg har bekendtgjort dit navn for dem, og jeg vil bekendtgøre det, for at den kærlighed hvormed du har elsket mig kan være i dem og jeg i samhørighed med dem.“
johannes 18
18  Efter at have sagt dette gik Jesus ud sammen med sine disciple, over på den anden side af Kedrons Vinterbæk, hvor der var en have, og han og hans disciple gik ind i den.
2  Nu kendte Judas, som forrådte ham, også stedet, for Jesus havde mange gange været sammen med sine disciple dér.
3  Så tog Judas hærafdelingen og nogle af de øverste præsters og farisæernes betjente og kom dertil med fakler og lamper og våben.
4  Jesus, som vidste alt hvad der ville komme over ham, gik derfor frem og sagde til dem: „Hvem søger I?“
5  De svarede ham: „Jesus Nazaræeren.“ Han sagde til dem: „Det er mig.“ Og Judas, som forrådte ham, stod også hos dem.
6  Men da han sagde til dem: „Det er mig,“ veg de tilbage og faldt til jorden.
7  Så spurgte han dem igen: „Hvem søger I?“ De sagde: „Jesus Nazaræeren.“
8  Jesus svarede: „Jeg har sagt jer at det er mig. Hvis, altså, det er mig I søger, så lad disse gå“;
9  for at det ord han havde sagt kunne blive opfyldt: „Af dem du har givet mig har jeg ikke mistet en eneste.“
10  Simon Peter, som havde et sværd, trak det nu og slog efter ypperstepræstens træl og huggede hans højre øre af. Trællens navn var Malkus.
11  Jesus sagde imidlertid til Peter: „Stik sværdet i skeden. Det bæger som Faderen har givet mig, skulle jeg ikke for enhver pris drikke det?“
12  Hærafdelingen og militærtribunen og jødernes betjente greb så Jesus og bandt ham,
13  og de førte ham først til Annas, for han var svigerfader til Kajfas, som var ypperstepræst det år.
14  Det var Kajfas der havde givet jøderne det råd at det var bedre at ét menneske døde til gavn for folket.
15  Simon Peter og en anden discipel fulgte nu efter Jesus. Den discipel var en bekendt af ypperstepræsten, og han gik med Jesus ind i ypperstepræstens gård,
16  men Peter blev stående udenfor ved døren. Så gik den anden discipel, som var en bekendt af ypperstepræsten, ud og talte med dørvogtersken og førte Peter ind.
17  Tjenestepigen, dørvogtersken, sagde så til Peter: „Er du ikke også en af denne mands disciple?“ Han sagde: „Nej, jeg er ikke.“
18  Trællene og betjentene havde lavet en trækulsild fordi det var koldt, og de stod nu og varmede sig. Peter stod også hos dem og varmede sig.
19  Den overordnede præst spurgte nu Jesus ud om hans disciple og om hans lære.
20  Jesus svarede ham: „Jeg har talt offentligt til verden. Det har altid været i en synagoge eller i templet jeg har undervist, dér hvor alle jøderne kommer sammen; i det skjulte har jeg intet udtalt.
21  Hvorfor spørger du mig ud? Spørg dem ud som har hørt hvad jeg har fortalt dem. Se! De ved hvad jeg har sagt.“
22  Efter at Jesus havde sagt dette gav en af betjentene som stod der, ham en lussing og sagde: „Er det den måde du svarer den overordnede præst på?“
23  Jesus svarede ham: „Hvis jeg har talt uret, så aflæg vidnesbyrd om det urette; men hvis [jeg har talt] ret, hvorfor slår du mig da?“
24  Så sendte Annas ham bundet til Kajfas, ypperstepræsten.
25  Imidlertid stod Simon Peter og varmede sig. Så sagde de til ham: „Er du ikke også en af hans disciple?“ Han benægtede det og sagde: „Nej, jeg er ikke.“
26  En af ypperstepræstens trælle, en slægtning til ham hvis øre Peter huggede af, sagde: „Så jeg dig ikke i haven sammen med ham?“
27  Peter benægtede det imidlertid igen; og straks galede en hane.
28  Så førte de Jesus fra Kajfas til landshøvdingens palads. Det var nu tidligt på dagen. Men de gik ikke selv ind i landshøvdingens palads, for at de ikke skulle blive besmittede men kunne spise påske[måltidet].
29  Derfor kom Pilatus ud til dem og sagde: „Hvilken anklage kommer I med mod dette menneske?“
30  Som svar sagde de til ham: „Hvis denne mand ikke var en forbryder, ville vi ikke have overgivet ham til dig.“
31  Så sagde Pilatus til dem: „Tag I ham og døm ham efter jeres lov.“ Jøderne sagde til ham: „Vi har ikke lov til at dræbe nogen.“
32  Dette var for at Jesu ord kunne blive opfyldt, det han havde sagt for at betegne hvilken slags død han skulle dø.
33  Så gik Pilatus igen ind i landshøvdingens palads og kaldte Jesus til sig og sagde til ham: „Er du jødernes konge?“
34  Jesus svarede: „Er det ud fra dine egne ideer du siger dette, eller har andre fortalt dig om mig?“
35  Pilatus svarede: „Jeg er ikke jøde, vel? Din egen nation og de øverste præster har overgivet dig til mig. Hvad har du gjort?“
36  Jesus svarede: „Mit rige er ikke en del af denne verden. Hvis mit rige havde været en del af denne verden, ville mine tjenere have kæmpet for at jeg ikke skulle overgives til jøderne. Men nu er mit rige ikke herfra.“
37  Så sagde Pilatus til ham: „Altså er du en konge, ikke sandt?“ Jesus svarede: „Du siger selv at jeg er en konge. Dertil er jeg født, og dertil er jeg kommet til verden, at jeg skal vidne om sandheden. Enhver der er på sandhedens side hører min røst.“
38  Pilatus sagde til ham: „Hvad er sandhed?“ Og efter at have sagt dette gik han igen ud til jøderne og sagde til dem: „Jeg finder ingen skyld hos ham.
39  Desuden har I den skik at jeg skal give jer en [fange] fri ved påsken. Ønsker I nu at jeg skal give jer jødernes konge fri?“
40  Så råbte de igen idet de sagde: „Ikke ham, men Barabbas!“ Barabbas var en røver.
johannes 19
19  Derpå tog Pilatus så Jesus og piskede ham.
2  Og soldaterne flettede en tornekrone og anbragte den på hans hoved og iførte ham en purpurfarvet yderklædning;
3  og de kom hen til ham og sagde: „Vær hilset, du jødernes konge!“ Og de gav ham lussinger.
4  Og Pilatus gik igen udenfor og sagde til dem: „Se! Jeg fører ham ud til jer for at I skal vide at jeg ikke finder nogen skyld hos ham.“
5  Så kom Jesus ud med tornekronen og den purpurfarvede yderklædning på. Og [Pilatus] sagde til dem: „Se! Mennesket!“
6  Men da de øverste præster og betjentene så ham, råbte de og sagde: „Pælfæst [ham]! Pælfæst [ham]!“ Pilatus sagde til dem: „Tag I ham og pælfæst ham, for jeg finder ingen skyld hos ham.“
7  Jøderne svarede ham: „Vi har en lov, og efter den lov bør han dø, fordi han har gjort sig selv til Guds søn.“
8  Da nu Pilatus hørte denne udtalelse blev han endnu mere bange;
9  og han gik igen ind i landshøvdingens palads og sagde til Jesus: „Hvor er du fra?“ Men Jesus gav ham ikke noget svar.
10  Så sagde Pilatus til ham: „Taler du ikke til mig? Ved du ikke at jeg har myndighed til at frigive dig og jeg har myndighed til at pælfæste dig?“
11  Jesus svarede ham: „Du havde slet ingen myndighed over mig hvis ikke den var blevet givet dig ovenfra. Derfor har den der har overgivet mig til dig større synd.“
12  Af den grund søgte Pilatus stadig at give ham fri. Men jøderne råbte og sagde: „Hvis du frigiver denne [mand], er du ikke kejserens ven. Enhver som gør sig selv til konge, taler imod kejseren.“
13  Efter at have hørt disse ord førte Pilatus så Jesus ud, og han satte sig på et dommersæde på et sted som blev kaldt Det Stenlagte, men på hebraisk Gabbata.
14  Nu var det påskens beredelsesdag; det var omkring den sjette time. Og han sagde til jøderne: „Se! Jeres konge!“
15  Men de råbte: „Væk [med ham]! Væk [med ham]! Pælfæst ham!“ Pilatus sagde til dem: „Skal jeg pælfæste jeres konge?“ De øverste præster svarede: „Vi har ingen anden konge end kejseren.“
16  Da overgav han ham så til dem til at blive pælfæstet. Så tog de Jesus med sig.
17  Og idet han selv bar marterpælen gik han ud til det såkaldte Hovedskalsted, som på hebraisk kaldes Golgata;
18  og dér pælfæstede de ham, og sammen med ham to andre, én på den ene side og én på den anden side og Jesus i midten.
19  Pilatus skrev også en tekst og satte den på marterpælen. Der stod skrevet: „Jesus Nazaræeren, jødernes konge.“
20  Mange af jøderne læste så denne tekst, for stedet hvor Jesus blev pælfæstet lå nær byen; og den var skrevet på hebraisk, på latin og på græsk.
21  Men jødernes øverste præster sagde til Pilatus: „Skriv ikke ’jødernes konge’, men at han sagde: ’Jeg er jødernes konge.’“
22  Pilatus svarede: „Hvad jeg har skrevet, har jeg skrevet.“
23  Da nu soldaterne havde pælfæstet Jesus, tog de hans yderklæder og lavede fire dele, én del til hver soldat, og [de tog] underklædningen. Men underklædningen var uden sammensyninger, vævet ud i ét fra øverst [til nederst].
24  De sagde derfor til hinanden: „Lad os ikke rive den i stykker, men lad os afgøre hvem den skal tilhøre ved at kaste lod om den.“ Dette skete for at skriftstedet kunne opfyldes: „De delte mine yderklæder imellem sig, og om min klædning kastede de lod.“ Og soldaterne gjorde virkelig dette.
25  Ved Jesu marterpæl stod imidlertid hans moder og hans moders søster; Maria, Klopas’ hustru, og Maria Magdalene.
26  Da Jesus nu så sin moder og den discipel som han elskede, stå dér, sagde han til sin moder: „Kvinde, se! Din søn!“
27  Derefter sagde han til disciplen: „Se! Din moder!“ Og fra den time af tog disciplen hende hjem til sig.
28  Efter dette, da Jesus vidste at alt nu var tilendebragt, sagde han, for at skriftstedet kunne blive opfyldt: „Jeg er tørstig.“
29  Der stod et kar fyldt med sur vin. De satte så en svamp fuld af sur vin på en isop[stængel] og førte den til hans mund.
30  Da Jesus nu havde fået den sure vin sagde han: „Det er tilendebragt!“ og idet han bøjede hovedet opgav han ånden.
31  Da det var beredelsesdag, og for at legemerne ikke skulle blive på marterpælene om sabbatten (for den sabbatsdag var stor), anmodede jøderne så Pilatus om at få de pælfæstedes ben brækket og [legemerne] fjernet.
32  Soldaterne kom så og brækkede benene på den første og på den anden som var blevet pælfæstet sammen med ham.
33  Men da de kom til Jesus, brækkede de ikke hans ben da de så at han allerede var død.
34  En af soldaterne stak ham dog i siden med et spyd, og straks kom der blod og vand ud.
35  Og den der har set [det] har vidnet, og hans vidnesbyrd er sandt, og han ved at det han siger er sandt, for at I også kan tro.
36  Ja, dette skete for at skriftstedet kunne blive opfyldt: „Ingen knogle på ham skal sønderbrydes.“
37  Og et andet skriftsted igen siger: „De skal se hen til ham som de har gennemboret.“
38  Men Josef fra Arimatæa, som var en discipel af Jesus, men i det skjulte af frygt for jøderne, anmodede efter dette Pilatus om han måtte fjerne Jesu legeme; og Pilatus gav ham tilladelsen. Han kom så og fjernede hans legeme.
39  Nikodemus, den mand som første gang var kommet til ham om natten, kom også og bragte en rulle myrra og aloe, omkring et hundrede pund.
40  De tog så Jesu legeme og bandt det ind i bind sammen med de vellugtende stoffer, sådan som jøderne har for skik at berede til begravelse.
41  Nu var der på det sted hvor han blev pælfæstet en have, og i haven var der en ny mindegrav, hvori ingen endnu var blevet lagt.
42  På grund af jødernes beredelsesdag lagde de så Jesus dér, for mindegraven var nær ved.
johannes 20
20  På den første dag i ugen kom Maria Magdalene til mindegraven tidligt, mens det endnu var mørkt, og hun så at stenen allerede var taget væk fra mindegraven.
2  Så løb hun og kom til Simon Peter og til den anden discipel, ham som Jesus holdt af, og hun sagde til dem: „De har taget Herren væk fra mindegraven, og vi ved ikke hvor de har lagt ham.“
3  Så gik Peter og den anden discipel ud og begav sig på vej til mindegraven.
4  Ja, de to begyndte sammen at løbe; men den anden discipel løb foran, hurtigere end Peter, og kom først til mindegraven.
5  Og han bøjede sig og kiggede ind og så bindene ligge [der]; dog gik han ikke ind.
6  Så kom Simon Peter også, idet han fulgte ham, og han gik ind i mindegraven. Og han så bindene ligge [der],
7  og tørklædet som havde været på hans hoved; det lå ikke sammen med bindene men rullet sammen på et sted for sig selv.
8  Da gik så den anden discipel som var kommet først til mindegraven, også ind, og han så og troede.
9  De havde nemlig endnu ikke fattet skriftstedet om at han nødvendigvis måtte opstå fra de døde.
10  Så gik disciplene hjem igen.
11  Men Maria blev stående udenfor i nærheden af mindegraven og græd. Og så, mens hun græd, bøjede hun sig frem og kiggede ind i mindegraven,
12  og hun så to engle i hvidt sidde der, én ved hovedet og én ved fødderne, dér hvor Jesu legeme havde ligget.
13  Og de sagde til hende: „Kvinde, hvorfor græder du?“ Hun sagde til dem: „De har taget min Herre væk, og jeg ved ikke hvor de har lagt ham.“
14  Efter at have sagt dette vendte hun sig om og så Jesus stå der, men hun opfattede ikke at det var Jesus.
15  Jesus sagde til hende: „Kvinde, hvorfor græder du? Hvem søger du?“ Idet hun mente at det var havemanden sagde hun til ham: „Herre, hvis du har fjernet ham, så sig mig hvor du har lagt ham, og jeg vil tage ham væk.“
16  Jesus sagde til hende: „Maria!“ Idet hun vendte sig om sagde hun til ham på hebraisk: „Rabbuni!“ (som betyder „Lærer!“)
17  Jesus sagde til hende: „Hold op med at klynge dig til mig, for jeg er endnu ikke steget op til Faderen. Men gå til mine brødre og sig til dem: ’Jeg stiger op til min Fader og jeres Fader og til min Gud og jeres Gud.’“
18  Maria Magdalene kom og bragte disciplene nyheden: „Jeg har set Herren!“ og at han havde sagt dette til hende.
19  Da det nu var blevet sent den dag, den første i ugen, og dørene var låst, dér hvor disciplene var, af frygt for jøderne, kom Jesus og stod i deres midte og sagde til dem: „Måtte I have fred.“
20  Og efter at have sagt dette viste han dem både sine hænder og sin side. Da frydede disciplene sig over at se Herren.
21  Jesus sagde så igen til dem: „Måtte I have fred. Ligesom Faderen har udsendt mig, sender jeg også jer.“
22  Og efter at have sagt dette åndede han på dem og sagde til dem: „Modtag hellig ånd.
23  Når I tilgiver nogen deres synder, så er de tilgivet dem; når I fastholder nogens, så er de fastholdt.“
24  Men Thomas, en af de tolv, som blev kaldt Tvilling, var ikke sammen med dem da Jesus kom.
25  De andre disciple sagde så til ham: „Vi har set Herren!“ Men han sagde til dem: „Hvis jeg ikke ser mærket af naglerne i hans hænder og stikker min finger i mærket af naglerne og stikker min hånd i hans side, vil jeg afgjort ikke tro det.“
26  Otte dage senere var hans disciple så igen inden døre, og Thomas sammen med dem. Jesus kom, skønt dørene var låst, og han stod i deres midte og sagde: „Måtte I have fred.“
27  Derefter sagde han til Thomas: „Kom her med din finger, og se mine hænder, og kom her med din hånd og stik den i min side, og hold op med at være vantro men bliv derimod troende.“
28  Som svar sagde Thomas til ham: „Min Herre og min Gud!“
29  Jesus sagde til ham: „Er det fordi du har set mig du har fået tro? Lykkelige er de som ikke ser og dog tror.“
30  Jesus gjorde rigtignok også mange andre tegn i disciplenes påsyn, ting som ikke er skrevet i denne skriftrulle.
31  Men dette er blevet skrevet for at I kan tro at Jesus er Messias, Guds søn, og for at I, fordi I tror, kan have liv ved hans navn.
johannes 21
21  Efter dette viste Jesus sig igen for disciplene ved Tiberiassøen; og han viste sig således:
2  Simon Peter og Thomas, som blev kaldt Tvilling, og Natanael fra Kana i Galilæa og Zebedæus’ sønner og to andre af hans disciple var sammen dér.
3  Simon Peter sagde til dem: „Jeg tager ud for at fiske.“ De sagde til ham: „Vi går med dig.“ De gik ud og gik om bord i båden, men de fangede intet i løbet af den nat.
4  Lige som det var ved at blive morgen, stod Jesus imidlertid på bredden, men disciplene opfattede dog ikke at det var Jesus.
5  Så sagde Jesus til dem: „Børn, har I ikke noget at spise?“ De svarede ham: „Nej!“
6  Han sagde til dem: „Kast nettet ud på højre side af båden og I vil finde [noget].“ Så kastede de det ud, og de var ikke længere i stand til at trække det ind på grund af mængden af fisk.
7  Den discipel som Jesus elskede, sagde så til Peter: „Det er Herren!“ Da Simon Peter hørte at det var Herren, bandt han så sin øverste klædning om sig, for han var nøgen, og kastede sig i søen.
8  Men de andre disciple kom i den lille båd, for de var ikke langt fra land, kun omkring halvfems meter, og de slæbte nettet med fiskene efter sig.
9  Da de nu gik i land, så de at der var en trækulsild og fisk som lå på den, og brød.
10  Jesus sagde til dem: „Kom med nogle af de fisk I lige har fanget.“
11  Simon Peter gik så om bord og trak nettet på land, fuldt af store fisk, et hundrede og treoghalvtreds. Men skønt der var så mange, revnede nettet ikke.
12  Jesus sagde til dem: „Kom, spis jeres morgenmad.“ Ingen af disciplene turde spørge ham: „Hvem er du?“ for de vidste at det var Herren.
13  Jesus kom og tog brødet og gav dem det, og ligeså fisken.
14  Dette var nu tredje gang Jesus havde vist sig for disciplene efter at han var blevet oprejst fra de døde.
15  Da de nu havde spist morgenmad sagde Jesus til Simon Peter: „Simon, Johannes’ søn, elsker du mig mere end disse?“ Han sagde til ham: „Ja, Herre, du ved at jeg holder af dig.“ Han sagde til ham: „Giv mine lam føde.“
16  Han sagde igen til ham, anden gang: „Simon, Johannes’ søn, elsker du mig?“ Han sagde til ham: „Ja, Herre, du ved at jeg holder af dig.“ Han sagde til ham: „Vær hyrde for mine små får.“
17  Han sagde til ham for tredje gang: „Simon, Johannes’ søn, holder du af mig?“ Peter blev bedrøvet fordi han sagde til ham for tredje gang: „Holder du af mig?“ Derfor sagde han til ham: „Herre, du ved alt; du er klar over at jeg holder af dig.“ Jesus sagde til ham: „Giv mine små får føde.
18  Jeg siger dig i sandhed, ja i sandhed: Da du var yngre, plejede du selv at binde noget om dig og at gå hvorhen du ville. Men når du bliver gammel vil du række dine hænder frem og en anden vil binde noget om dig og bære dig hen hvor du ikke vil.“
19  Dette sagde han for at betegne med hvilken slags død han skulle herliggøre Gud. Og da han havde sagt dette sagde han til ham: „Bliv ved med at følge mig.“
20  Da Peter vendte sig om, så han den discipel som Jesus elskede, følge efter, ham som også havde lænet sig tilbage mod hans bryst ved aftensmåltidet og sagt: „Herre, hvem er det som forråder dig?“
21  Da Peter nu fik øje på ham sagde han til Jesus: „Herre, hvad skal denne [gøre]?“
22  Jesus sagde til ham: „Hvis det er min vilje at han skal blive indtil jeg kommer, hvad vedrører det så dig? Følg du fortsat mig.“
23  Så kom denne udtalelse ud blandt brødrene, at den discipel ikke skulle dø. Jesus havde imidlertid ikke sagt til ham at han ikke skulle dø, men: „Hvis det er min vilje at han skal blive indtil jeg kommer, hvad vedrører det så dig?“
24  Det er den discipel som vidner om dette og som har skrevet dette, og vi ved at hans vidnesbyrd er sandt.
25  Men der er også mange andre ting som Jesus gjorde, og hvis de blev skrevet ned i alle detaljer kunne hele verden — formoder jeg — ikke rumme de skriftruller der blev skrevet.
apostlenesgerninger 1
1  Den første beretning, Theofilus, skrev jeg om alt det Jesus begyndte at gøre og at lære andre,
2  indtil den dag han blev taget op, efter at han ved hellig ånd havde instrueret apostlene som han havde udvalgt.
3  Ved mange sikre beviser fremstillede han sig også for dem som levende efter at have lidt, idet han gennem hele fyrre dage viste sig for dem og talte om de ting der vedrører Guds rige.
4  Og mens han var sammen med dem gav han dem denne befaling: „Tag ikke bort fra Jerusalem, men bliv ved med at vente på det Faderen har lovet og hvorom I har hørt af mig;
5  for Johannes døbte jo med vand, men om ikke mange dage skal I døbes i hellig ånd.“
6  Da de nu var samlede gav de sig til at spørge ham: „Herre, er det på denne tid du genopretter riget for Israel?“
7  Han sagde til dem: „Det tilkommer ikke jer at få kundskab om tider eller perioder som Faderen har lagt ind under sin egen myndighed;
8  men I skal få kraft når den hellige ånd kommer over jer, og I skal være vidner om mig både i Jerusalem og i hele Judæa og Samaria og til jordens fjerneste egne.“
9  Og efter at han havde sagt dette blev han løftet op mens de så på det, og en sky tog ham op, bort fra deres øjne.
10  Og mens de stirrede op mod himmelen idet han var på vej bort, se! da stod to mænd i hvide dragter ved siden af dem,
11  og de sagde: „Galilæiske mænd, hvorfor står I og ser op mod himmelen? Således vil denne Jesus, som blev taget fra jer op til himmelen, komme, på samme måde som I har set ham tage til himmelen.“
12  Så vendte de tilbage til Jerusalem fra det bjerg der kaldes Oliebjerget, som ligger nær ved Jerusalem, en sabbatsrejse derfra.
13  Da de var kommet derind, gik de op i salen ovenpå hvor de holdt til, Peter såvel som Johannes og Jakob og Andreas, Filip og Thomas, Bartolomæus og Mattæus, Jakob, Alfæus’ [søn], og Simon den Nidkære, og Judas, Jakobs [søn].
14  Disse var alle som én vedholdende i bønnen, sammen med nogle kvinder og Maria, Jesu moder, og sammen med hans brødre.
15  Det var i de dage Peter rejste sig i brødrenes midte (skaren var i alt på omtrent et hundrede og tyve personer) og sagde:
16  „Mænd, brødre, det var nødvendigt at det skriftsted blev opfyldt som den hellige ånd forud havde udtalt gennem Davids mund om Judas, der blev vejviser for dem som arresterede Jesus,
17  for han blev regnet med iblandt os, og han havde fået en andel i denne tjeneste.
18  (Dette menneske erhvervede sig for øvrigt et stykke jord for lønnen for [sin] uretfærdighed, og da han styrtede på hovedet ned, sprængtes hans bug, og alle hans indvolde væltede ud.
19  Og det blev kendt af alle Jerusalems indbyggere, så at det stykke jord på deres sprog blev kaldt Hakeldama, det vil sige Blodmarken.)
20  Der står nemlig skrevet i Salmernes Bog: ’Lad det sted han bor blive øde og lad ingen bo der,’ og: ’Lad en anden overtage hans tilsynshverv.’
21  Det er derfor nødvendigt at en af de mænd som er kommet sammen med os i hele den tid hvori Herren Jesus gik ind og ud iblandt os,
22  fra begyndelsen, da han blev døbt af Johannes, og til den dag han blev taget op fra os, ja, at en af disse bliver vidne sammen med os om hans opstandelse.“
23  Så opstillede de to, Josef, der blev kaldt Barsabbas og som havde tilnavnet Justus, og Mattias.
24  Og de bad og sagde: „Jehova, du som kender alles hjerter, udpeg den du har valgt af disse to
25  til at indtage denne plads med dens tjeneste og apostelhverv, som Judas fraveg for at gå til sit eget sted.“
26  De kastede så lod imellem dem, og loddet faldt på Mattias; og han blev regnet med sammen med de elleve apostle.
apostlenesgerninger 2
2  Da nu pinsedagen var begyndt var de alle samlede på det samme sted,
2  og pludselig lød der fra himmelen en støj ligesom af en voldsom vind der kom farende, og den fyldte hele huset hvor de sad.
3  Og tunger som af ild viste sig for dem og fordelte sig, og der satte sig en på hver af dem,
4  og de blev alle fyldt med hellig ånd og begyndte at tale på andre tungemål, sådan som ånden lod dem udtrykke sig.
5  Men i Jerusalem boede der jøder, gudfrygtige mænd, fra enhver nation under himmelen.
6  Da denne lyd hørtes, stimlede mængden sammen og blev forvirret fordi hver enkelt hørte dem tale på sit eget sprog.
7  Ja, de var slået af forbavselse og begyndte at undre sig og sige: „Se, er alle de som taler ikke galilæere?
8  Hvordan kan det så være at vi hver især hører [dem tale] på vort eget sprog, det som vi er født i?
9  Parthere og medere og elamitter, og folk der bor i Mesopotamien, Judæa og Kappadokien, Pontus og [provinsen] Asien,
10  og Frygien og Pamfylien, Ægypten og Libyens områder hen imod Kyrene, og besøgende fra Rom, både jøder og proselytter,
11  kretere og arabere — vi hører dem tale på vore tungemål om Guds storslåede gerninger.“
12  Ja, de var alle slået af forbavselse og var helt i vildrede, idet den ene sagde til den anden: „Hvad skal dette betyde?“
13  Andre gjorde imidlertid nar af dem og sagde: „De er fulde af sød vin.“
14  Men Peter trådte frem sammen med de elleve og hævede sin stemme og talte til dem: „Judæiske mænd og alle I Jerusalems indbyggere, lad dette blive kendt for jer og lån øre til mine udtalelser.
15  Disse [mennesker] er nemlig ikke berusede, som I antager, for det er [kun] den tredje time på dagen.
16  Dette er derimod det der er sagt gennem profeten Joel:
17  ’„Og i de sidste dage,“ siger Gud, „vil jeg udgyde noget af min ånd over al slags kød, og jeres sønner og jeres døtre skal profetere, og jeres unge mænd skal se syner, og jeres gamle mænd skal drømme drømme;
18  og selv over mine trælle og over mine trælkvinder vil jeg udgyde noget af min ånd i de dage, og de skal profetere.
19  Og jeg vil gøre undere på himmelen oventil og tegn på jorden nedentil, blod og ild og røgtåge;
20  solen vil blive forvandlet til mørke og månen til blod før Jehovas store og strålende dag kommer.
21  Og enhver som påkalder Jehovas navn vil blive frelst.“’
22  Israelitiske mænd, hør disse ord: Jesus Nazaræeren, en mand som over for jer offentligt er udpeget af Gud ved kraftige gerninger og undere og tegn som Gud gjorde gennem ham midt iblandt jer, ganske som I selv ved,
23  denne [mand], der efter Guds bestemte beslutning og forudviden blev udleveret, gjorde I det af med ved at fæste ham til en pæl ved lovløse mænds hånd.
24  Men Gud oprejste ham ved at løse dødens veer, da det ikke var muligt at han stadig kunne fastholdes af den.
25  David siger nemlig med henblik på ham: ’Jeg havde bestandig Jehova for øje, for han er ved min højre hånd så jeg aldrig skal rokkes.
26  Derfor blev mit hjerte glad og min tunge jublede. Ja, endog mit kød skal bo i håb;
27  for du vil ikke efterlade min sjæl i Hades, og heller ikke vil du lade din loyale [tjener] se forrådnelse.
28  Du har gjort livets veje kendt for mig, du vil med dit ansigt fylde mig med glæde.’
29  Mænd, brødre, det må være mig tilladt at tale rent ud til jer om familieoverhovedet David, at han både døde og blev begravet og at hans grav er hos os indtil denne dag.
30  Da han nu var en profet og vidste at Gud med en ed havde tilsvoret ham at han ville give en som var en frugt af hans lænd, sæde på hans trone,
31  forudså han og talte om Messias’ opstandelse, at hverken blev han efterladt i Hades eller så hans kød forrådnelse.
32  Denne Jesus har Gud oprejst, hvilket vi alle er vidner om.
33  Efter at han er blevet ophøjet til Guds højre hånd og har modtaget den lovede hellige ånd fra Faderen, har han så udgydt denne, hvilket I både ser og hører.
34  David steg nemlig ikke op til himlene, men han siger selv: ’Jehova sagde til min Herre: „Sæt dig ved min højre hånd
35  indtil jeg lægger dine fjender som en skammel for dine fødder.“’
36  Lad derfor hele Israels hus vide som noget sikkert, at Gud har gjort ham til både Herre og Kristus, denne Jesus som I pælfæstede.“
37  Da de nu hørte dette, stak det dem i hjertet, og de sagde til Peter og de andre apostle: „Mænd, brødre, hvad skal vi gøre?“
38  Peter [sagde] til dem: „I skal ændre sind og hver især lade jer døbe i Jesu Kristi navn til jeres synders tilgivelse, og så vil I modtage den hellige ånds frie gave.
39  For løftet gælder jer og jeres børn og alle dem som er langt borte, så mange som Jehova vor Gud måtte kalde til sig.“
40  Og med mange andre ord vidnede han grundigt og blev ved at tilskynde dem idet han sagde: „Lad jer frelse fra denne forkvaklede generation.“
41  Så blev de der villigt tog imod hans ord døbt, og på den dag blev omkring tre tusind sjæle føjet til.
42  Og de blev ved med at være helt optaget af apostlenes lære og af fællesskabet, af måltiderne og af bønnerne.
43  Ja, frygt greb hver sjæl, og mange undere og tegn skete ved apostlene.
44  Alle de som havde fået tro, var sammen om at have alting fælles,
45  og de gav sig til at sælge deres ejendomme og hvad de ellers ejede og at dele det [indkomne] ud til alle, efter som hver enkelt havde behov.
46  Og dag efter dag kom de alle som én bestandig i templet, og de holdt måltid i private hjem og indtog maden med stor glæde og i hjertets oprigtighed
47  idet de priste Gud og vandt yndest hos hele folket. Samtidig fortsatte Jehova med daglig at føje dem til som blev frelst.
apostlenesgerninger 3
3  Peter og Johannes gik nu op til templet til bedetimen, den niende time,
2  og en mand der var vanfør og havde været det fra moders liv blev båret af sted, og man plejede hver dag at lægge ham nær den tempeldør som kaldes Den Skønne, så han kunne bede dem der gik ind i templet om barmhjertighedsgaver.
3  Da han fik øje på Peter og Johannes der var ved at gå ind i templet, anmodede han om at få barmhjertighedsgaver.
4  Men Peter, sammen med Johannes, så fast på ham og sagde: „Se på os.“
5  Så rettede han sin opmærksomhed mod dem, idet han forventede at få noget af dem.
6  Peter sagde imidlertid: „Sølv og guld ejer jeg ikke, men hvad jeg har, det giver jeg dig: I Jesu Kristi, Nazaræerens, navn, gå!“
7  Derpå greb han ham ved den højre hånd og rejste ham op. Øjeblikkelig blev hans fødder og hans ankler stærke,
8  og han sprang op, stod oprejst og begyndte at gå, og han gik med dem ind i templet, gik omkring og sprang og priste Gud.
9  Og hele folket så ham gå omkring og prise Gud.
10  Og de genkendte ham: han var den mand som plejede at sidde ved Den Skønne Port til templet for at få barmhjertighedsgaver; og de blev fyldt med forbavselse og henrykkelse over det der var sket med ham.
11  Mens manden nu holdt fast i Peter og Johannes, strømmede hele folket sammen om dem i det der kaldes Salomons Søjlegang, ude af sig selv af forbavselse.
12  Da Peter så dette, sagde han til folket: „Israelitiske mænd, hvorfor undrer I jer over dette, eller hvorfor stirrer I på os som om vi i egen kraft eller gudhengivenhed havde fået ham til at gå?
13  Abrahams, Isaks og Jakobs Gud, vore forfædres Gud, har herliggjort sin tjener, Jesus, som I, ja I, overgav og nægtede at kendes ved for Pilatus’ ansigt, da han havde besluttet at give ham fri.
14  Ja, I nægtede at kendes ved den hellige og retfærdige, og I bad om at en mand, en morder, frit måtte blive skænket jer,
15  hvorimod I dræbte livets hovedformidler. Men Gud oprejste ham fra de døde, hvilket vi er vidner om.
16  Og hans navn har, ved [vor] tro på hans navn, gjort denne mand som I ser og kender, stærk, og den tro der er [kommet] gennem ham, har givet manden denne fulde førlighed for øjnene af jer alle.
17  Og nu, brødre, jeg ved at I handlede i uvidenhed, ligesom jeres ledere også gjorde.
18  Men på denne måde har Gud opfyldt det han forud havde forkyndt gennem alle profeternes mund, at hans Messias skulle lide.
19  I skal derfor ændre sind og vende om for at få jeres synder slettet ud, så der fra Jehova selv kan komme perioder som giver friske kræfter,
20  og han må sende den Messias der er bestemt for jer, Jesus,
21  som det dog er nødvendigt at himmelen beholder indtil tiderne for genoprettelsen af alt det som Gud har talt om gennem sine hellige profeters mund fra gammel tid.
22  Moses sagde jo: ’Jehova Gud vil lade en profet som mig fremstå for jer, af jeres brødre. Ham skal I høre på i alt hvad han siger til jer.
23  For enhver sjæl der ikke hører på den profet, vil blive fuldstændig udryddet af folket.’
24  Og alle profeterne, ja, fra Samuel og dem der fulgte efter, så mange som har talt, har jo også klart forkyndt disse dage.
25  I er sønner af profeterne og af den pagt som Gud indgik med jeres forfædre da han sagde til Abraham: ’Og ved dit afkom skal alle jordens slægter velsignes.’
26  Det er til jer at Gud, efter at han har ladet sin tjener fremstå, først har sendt ham for at velsigne jer ved at vende hver enkelt af jer bort fra jeres onde gerninger.“
apostlenesgerninger 4
4  Mens de [to] nu talte til folket, stod de øverste præster og tempeløversten og saddukæerne pludselig hos dem,
2  irriterede fordi de underviste folket og åbent forkyndte opstandelsen fra de døde i Jesu tilfælde;
3  og de lagde hånd på dem og satte dem i forvaring til næste dag, for det var allerede aften.
4  Men mange af dem som havde hørt talen fik tro, og tallet på mændene blev omkring fem tusind.
5  Næste dag skete der det i Jerusalem at lederne og de ældste og de skriftlærde samledes
6  (også Annas, den overordnede præst, og Kajfas og Johannes og Alexander og alle som var af den overordnede præsts slægt),
7  og de stillede dem i deres midte og begyndte at spørge: „Ved hvilken kraft eller i hvis navn har I gjort dette?“
8  Fyldt med hellig ånd sagde Peter så til dem: „Folkets ledere og ældste!
9  Når vi i dag, på grund af en velgerning mod en syg mand, forhøres om ved hvem denne mand er blevet gjort rask,
10  så lad det være kendt for jer alle og for hele Israels folk, at det er ved Jesu Kristi, Nazaræerens, navn, ham som I pælfæstede men som Gud oprejste fra de døde, ved ham er det at denne mand står her rask for jeres øjne.
11  Han er ’stenen som blev regnet for intet af jer bygmestre, men som er blevet hovedhjørnesten’.
12  Og der er ikke frelse i nogen anden, for der er ikke under himmelen givet mennesker noget andet navn hvorved vi skal frelses.“
13  Da de nu så Peters og Johannes’ frimodighed og kunne mærke at de var ulærde og almindelige mennesker, undrede de sig. Og så genkendte de dem: de plejede at være sammen med Jesus;
14  og da de så manden som var blevet kureret stå sammen med dem, havde de intet at sige imod [dem].
15  Så befalede de dem at gå uden for sanhedrinsalen, og de begyndte at konferere med hinanden
16  idet de sagde: „Hvad skal vi gøre med disse mennesker? For det er en kendsgerning at der er sket et bemærkelsesværdigt tegn ved dem, et der er kendt for alle Jerusalems indbyggere; og vi kan ikke benægte det.
17  Men for at det ikke yderligere skal udspredes blandt folket, så lad os true dem til ikke at tale mere på grundlag af dette navn til noget menneske i det hele taget.“
18  Derpå kaldte de dem ind og gav dem den ordre at de ikke noget sted måtte ytre sig eller undervise på grundlag af Jesu navn.
19  Men som svar sagde Peter og Johannes til dem: „Døm selv om det er ret i Guds øjne at høre mere efter jer end efter Gud.
20  Men vi for vort vedkommende kan ikke holde op med at tale om det vi har set og hørt.“
21  Da de yderligere havde truet dem, løslod de dem så, eftersom de ikke kunne finde noget at straffe dem for, og af hensyn til folket, for alle herliggjorde Gud for det der var sket;
22  den mand som dette helbredelsestegn var sket på, var nemlig over fyrre år gammel.
23  Efter at være blevet løsladt gik de til deres egne og meddelte hvad de øverste præster og de ældste havde sagt til dem.
24  Da de hørte dette hævede de alle som én deres stemmer til Gud og sagde: „Suveræne Herre, du er den der frembragte himmelen og jorden og havet og alt hvad der er i dem,
25  og som ved hellig ånd sagde gennem vor forfader, din tjener Davids mund: ’Hvorfor kom nationer i oprør og pønsede folkeslag på tomme planer?
26  Jordens konger stillede sig op, og lederne samlede sig som én imod Jehova og imod hans salvede.’
27  Ja, både Herodes og Pontius Pilatus sammen med folk fra nationerne og Israels folkegrupper samlede sig i sandhed i denne by imod din hellige tjener Jesus, som du salvede,
28  for at gøre det din hånd og din vilje havde forudbestemt skulle ske.
29  Og nu, Jehova, giv agt på deres trusler, og lad dine trælle fortsat tale dit ord med al frimodighed,
30  mens du udrækker din hånd til helbredelse og mens tegn og undere sker ved din hellige tjener Jesu navn.“
31  Og da de havde bedt, rystedes stedet hvor de var samlet; og de blev alle som én fyldt med den hellige ånd og talte Guds ord med frimodighed.
32  Og forsamlingen af dem som havde fået tro, havde ét hjerte og én sjæl, og end ikke én sagde at noget af det han ejede var hans eget; men de havde alle ting fælles.
33  Og med stor kraft fortsatte apostlene med at aflægge vidnesbyrdet om Herren Jesu opstandelse; og ufortjent godhed var i stort mål over dem alle.
34  Ja, der var ikke én iblandt dem som led nød; for alle de der var ejere af jordstykker eller huse, solgte dem og kom med beløbene for det solgte
35  og lagde dem for apostlenes fødder. Og der blev så delt ud til hver enkelt, alt efter som han havde behov.
36  Josef, som af apostlene havde fået tilnavnet Barnabas, der oversat betyder Trøstens Søn, en levit som stammede fra Cypern,
37  ejede således en mark, solgte den og kom med pengene og lagde dem for apostlenes fødder.
apostlenesgerninger 5
5  Imidlertid solgte en mand ved navn Ananias sammen med sin hustru Safira en ejendom,
2  og han tilbageholdt hemmeligt noget af beløbet, med sin hustrus vidende, og kom blot med en del og lagde den for apostlenes fødder.
3  Men Peter sagde: „Ananias, hvordan kan det være at Satan har givet dig mod til at bedrage den hellige ånd og hemmeligt tilbageholde noget af beløbet for jordstykket?
4  Forblev det ikke dit så længe det forblev hos dig, og efter at det var solgt, kunne du så ikke stadig bestemme? Hvorfor besluttede du i dit hjerte en handling som denne? Det er ikke mennesker men Gud du har bedraget.“
5  Da Ananias hørte disse ord faldt han om og udåndede. Og stor frygt kom over alle dem som hørte om det.
6  Men de yngre mænd rejste sig, svøbte ham ind og bar ham ud og begravede ham.
7  Efter omkring tre timers forløb kom hans hustru ind, og hun vidste ikke hvad der var sket.
8  Peter sagde til hende: „Sig mig, solgte I jordstykket for så meget?“ Hun sagde: „Ja, for så meget.“
9  Så sagde Peter til hende: „Hvorfor blev I enige om at sætte Jehovas ånd på prøve? Se! Fødderne af dem som har begravet din mand er ved døren, og de vil bære dig ud.“
10  Øjeblikkelig faldt hun om for hans fødder og udåndede. Da de unge mænd kom ind fandt de hende død, og de bar hende ud og begravede hende ved siden af hendes mand.
11  Som følge heraf kom der stor frygt over hele menigheden og over alle som hørte om disse ting.
12  Ved apostlenes hænder skete der fortsat mange tegn og undere blandt folket; og alle som én kom de i Salomons Søjlegang.
13  Sandt nok havde ingen af de andre mod til at slutte sig til dem; men ikke desto mindre agtede folket dem højt.
14  Og mere end det: der blev stadig føjet nogle til som troede på Herren, mængder af både mænd og kvinder,
15  så at man endog bar de syge ud på de brede gader og lagde dem dér på små senge og bårer, for at, når Peter gik forbi, i det mindste hans skygge kunne falde på en eller anden af dem.
16  Og en mængde fra byerne omkring Jerusalem blev ved med at samles, idet man kom med syge og folk som var plagede af urene ånder, og de blev alle kureret.
17  Men ypperstepræsten rejste sig, og alle der var med ham, saddukæernes daværende sekt, og de fyldtes af skinsyge,
18  og de lagde hånd på apostlene og satte dem i offentlig forvaring.
19  Men om natten åbnede Jehovas engel fængselets døre, førte dem ud og sagde:
20  „Gå hen og stil jer i templet, og bliv ved med at tale til folket, [fremhold] alle udtalelserne om dette liv.“
21  Da de havde hørt dette gik de ved daggry ind i templet og begyndte at undervise. Da nu ypperstepræsten og de der var med ham, kom, sammenkaldte de Sanhedrinet og hele forsamlingen af Israels sønners ældste, og de sendte bud til fængselet for at få dem ført ind.
22  Men da betjentene kom derhen fandt de dem ikke i fængselet. De vendte så tilbage og aflagde rapport
23  idet de sagde: „Vi fandt fængselet fuldt forsvarligt låst, og vagterne stod ved dørene, men da vi lukkede op, fandt vi ingen indenfor.“
24  Da de, både tempeløversten og de øverste præster, hørte disse ord, kom de i vildrede vedrørende disse forhold, hvad dette skulle blive til.
25  Men der kom en mand og meddelte dem: „Se! De mænd I satte i fængsel er i templet, hvor de står og underviser folket.“
26  Så gik øversten med sine betjente hen og hentede dem, dog ikke med magt, da de var bange for at blive stenet af folket.
27  De kom så med dem og fremstillede dem i sanhedrinsalen. Og ypperstepræsten spurgte dem ud
28  og sagde: „Vi har udtrykkeligt forbudt jer at fortsætte med at undervise på grundlag af dette navn, og dog, se! I har fyldt Jerusalem med jeres lære, og I er besluttede på at bringe dette menneskes blod over os.“
29  Som svar sagde Peter og de [andre] apostle: „Vi bør adlyde Gud som [vor] hersker mere end mennesker.
30  Vore forfædres Gud har oprejst Jesus, som I slog ihjel ved at hænge ham på en pæl.
31  Ham har Gud ophøjet til sin højre hånd som hovedformidler og frelser for at give Israel sindsændring og tilgivelse for synder.
32  Og vi er vidner om disse forhold, og det er den hellige ånd også, som Gud har givet dem der adlyder ham som [deres] hersker.“
33  Da de hørte dette, følte de sig ramt i deres inderste og ville gøre det af med dem.
34  Men en mand rejste sig i Sanhedrinet, en farisæer ved navn Gamaliel, en lovlærer som var agtet af hele folket, og han gav ordre til at føre mændene udenfor et øjeblik.
35  Og han sagde til dem: „Israelitiske mænd, tag jer i agt for hvad I har i sinde at gøre med disse mennesker.
36  For nogen tid siden stod for eksempel Teudas frem og sagde at han var noget, og et antal mænd, omkring fire hundrede, sluttede sig til ham. Men han blev ryddet af vejen, og alle som adlød ham spredtes og blev til intet.
37  Efter ham, i indskrivningens dage, fremstod Judas Galilæeren, og han fik folk med sig. Også den mand omkom, og alle de som adlød ham blev spredt for alle vinde.
38  Og under de nuværende omstændigheder siger jeg til jer: Hold jer fra disse mennesker og lad dem være; (for hvis denne idé eller denne virksomhed er af mennesker, vil den blive gjort til intet;
39  men hvis den er af Gud, vil I ikke kunne gøre dem til intet;) ellers vil I måske blive fundet som nogle der kæmper mod Gud.“
40  De rettede sig så efter ham, og de kaldte apostlene ind, piskede dem og forbød dem at tale på grundlag af Jesu navn, hvorpå de lod dem gå.
41  Disse gik så bort fra Sanhedrinets ansigt, idet de frydede sig over at de var blevet anset for værdige til at blive vanæret for navnets skyld.
42  Og hver dag fortsatte de med, i templet og fra hus til hus, uden ophør at undervise og at forkynde den gode nyhed om Messias, Jesus.
apostlenesgerninger 6
6  Men i disse dage, da disciplene blev flere og flere, opstod der en knurren blandt de græsktalende jøder imod de hebraisktalende, fordi deres enker blev overset ved den daglige uddeling.
2  De tolv kaldte så forsamlingen af disciple til sig og sagde: „Det er ikke rigtigt at vi forlader Guds ord for at tjene ved bordene.
3  Udse derfor, brødre, syv mænd blandt jer som har godt vidnesbyrd og er fulde af ånd og visdom, så vi kan sætte dem over dette nødvendige arbejde;
4  men selv vil vi være helt optaget af bønnen og ordets tjeneste.“
5  Og hele forsamlingen syntes om det der var sagt, og de valgte Stefanus, en mand fuld af tro og hellig ånd, og Filip og Prokorus og Nikanor og Timon og Parmenas og Nikolaus, en proselyt fra Antiochia;
6  og de fremstillede dem for apostlene, og efter at have bedt lagde disse hænderne på dem.
7  Så havde Guds ord fremgang, og antallet af disciple i Jerusalem øgedes fortsat stærkt; og en stor skare præster begyndte at adlyde troen.
8  Og Stefanus, meget vindende og fuld af kraft, gjorde store undere og tegn blandt folket.
9  Men nogle af dem fra den synagoge der kaldes De Frigivnes og Kyrenæernes og Alexandrinernes og nogle af dem fra Kilikien og Asien, stod frem for at diskutere med Stefanus,
10  men de kunne ikke stå sig imod den visdom og ånd hvormed han talte.
11  Så fik de hemmeligt nogle mænd til at sige: „Vi har hørt ham fremsætte bespottelige udtalelser imod Moses og Gud.“
12  Og de ophidsede folket og de ældste og de skriftlærde, og pludselig var de over ham og tog ham med magt og førte ham til Sanhedrinet.
13  Og de fremførte falske vidner som sagde: „Denne mand holder ikke op med at tale imod dette hellige sted og imod loven.
14  Vi har for eksempel hørt ham sige at denne Jesus, Nazaræeren, vil rive dette sted ned og ændre de skikke som Moses har overleveret os.“
15  Og da alle som sad i Sanhedrinet stirrede på ham, så de at hans ansigt var som en engels ansigt.
apostlenesgerninger 7
7  Men ypperstepræsten sagde: „Forholder dette sig således?“
2  Han sagde så: „Mænd, brødre og fædre, hør. Herlighedens Gud viste sig for vor forfader Abraham mens han var i Mesopotamien, før han bosatte sig i Karan,
3  og han sagde til ham: ’Rejs ud fra dit land og fra dine slægtninge og kom her til det land som jeg vil vise dig.’
4  Så rejste han ud fra kaldæernes land og bosatte sig i Karan. Og efter at hans fader var død fik [Gud] ham til at flytte derfra til dette land hvor I nu bor.
5  Og dog gav han ham ikke nogen arvelod i det, nej, ikke en fodsbred; men endnu mens han intet barn havde, lovede han at give ham det i eje, og efter ham hans afkom.
6  Og Gud talte således: hans afkom skal bo som udlændinge i et fremmed land, og man skal gøre dem til trælle og mishandle dem i fire hundrede år.
7  ’Og den nation som de skal trælle for, vil jeg dømme,’ sagde Gud, ’og efter dette vil de rejse ud derfra og yde mig hellig tjeneste på dette sted.’
8  Han gav ham også omskærelsens pagt; og således blev han fader til Isak og omskar ham på den ottende dag, og Isak [blev fader] til Jakob, og Jakob til de tolv familieoverhoveder.
9  Og familieoverhovederne blev skinsyge på Josef og solgte ham til Ægypten. Men Gud var med ham,
10  og han udfriede ham fra alle hans trængsler og gav ham en vindende fremtræden og visdom i Faraos, ægypterkongens, øjne. Og han satte ham til at styre Ægypten og hele sit hus.
11  Men en hungersnød kom over hele Ægypten og Kana’an, ja en stor trængsel, og vore forfædre kunne ikke finde føde.
12  Men Jakob hørte at der var levnedsmidler i Ægypten, og han udsendte vore forfædre første gang.
13  Og anden gang gav Josef sig til kende for sine brødre, og Josefs afstamning blev kendt af Farao.
14  Så sendte Josef bud og kaldte sin fader Jakob og alle sine slægtninge til sig, i alt femoghalvfjerds sjæle.
15  Jakob tog ned til Ægypten. Og han døde, og det gjorde vore forfædre også,
16  og de blev ført til Sikem og blev lagt i den grav som Abraham havde købt for en sum sølvpenge af Hamors sønner i Sikem.
17  Som tiden nærmede sig for [opfyldelsen af] det løfte som Gud åbent havde forkyndt for Abraham, voksede folket og blev talrigt i Ægypten,
18  indtil der fremstod en anden konge over Ægypten, en som ikke kendte Josef.
19  Han brugte list imod vor slægt og tvang ved mishandling fædrene til at sætte deres spædbørn ud, for at de ikke skulle holdes i live.
20  Netop på den tid blev Moses født, og han var ualmindelig køn. Han blev passet tre måneder i faderens hus.
21  Men da han blev sat ud, tog Faraos datter ham op og opdrog ham som sin egen søn.
22  Og så blev Moses oplært i al ægypternes visdom. Og han var magtfuld i sine ord og gerninger.
23  Da der nu var gået et tidsrum af fyrre år for ham, opkom det i hans hjerte at han ville se til sine brødre, Israels sønner.
24  Og da han fik øje på en som blev uretfærdigt behandlet, forsvarede han den mishandlede og hævnede ham ved at slå ægypteren ned.
25  Han mente at hans brødre ville forstå at Gud ved hans hånd var ved at give dem redning, men de forstod det ikke.
26  Og den følgende dag viste han sig hos dem mens de stredes, og han prøvede at føre dem sammen i fred igen idet han sagde: ’Mænd, I er brødre. Hvorfor behandler I hinanden uretfærdigt?’
27  Men den der behandlede sin næste uretfærdigt, skubbede ham væk idet han sagde: ’Hvem har sat dig til leder og dommer over os?
28  Du vil vel ikke gøre det af med mig på samme måde som du gjorde det af med ægypteren i går?’
29  Efter denne udtalelse flygtede Moses og kom til at bo som udlænding i Midjans land, hvor han blev fader til to sønner.
30  Og da fyrre år var gået, viste en engel sig for ham i ørkenen ved bjerget Sinaj, i en tornebusk i lys lue.
31  Da nu Moses så det, undrede han sig over synet. Men da han nærmede sig for at betragte det nøjere, lød Jehovas stemme:
32  ’Jeg er dine forfædres Gud, Abrahams og Isaks og Jakobs Gud.’ Moses kom til at skælve og turde ikke betragte det nærmere.
33  Jehova sagde til ham: ’Tag sandalerne af dine fødder, for det sted du står på, er hellig grund.
34  Jeg har virkelig set mishandlingen af mit folk som er i Ægypten, og jeg har hørt deres suk og er steget ned for at udfri dem. Og nu, kom, jeg vil sende dig til Ægypten.’
35  Denne Moses, som de nægtede at kendes ved da de sagde: ’Hvem har sat dig til leder og dommer?’ — denne mand sendte Gud som både leder og befrier ved engelens hånd, [den engel] der viste sig for ham i tornebusken.
36  Denne mand førte dem ud idet han gjorde undere og tegn i Ægypten og i Det Røde Hav og i ørkenen i fyrre år.
37  Det er denne Moses der sagde til Israels sønner: ’Gud vil af jeres brødre oprejse jer en profet som mig.’
38  Det er ham som var i menigheden i ørkenen sammen med den engel som talte til ham på bjerget Sinaj, og sammen med vore forfædre, og han modtog levende hellige udsagn til at give jer.
39  Ham ville vore forfædre ikke være lydige imod, men de skubbede ham bort, og i deres hjerter vendte de tilbage til Ægypten
40  idet de sagde til Aron: ’Lav os guder som vil gå foran os. For denne Moses, der førte os ud af Ægyptens land, ham ved vi ikke hvad der er sket med.’
41  De lavede så en kalv i de dage og bragte et slagtoffer til afguden og begyndte at glæde sig over deres hænders værk.
42  Da vendte Gud sig fra dem og overgav dem til at yde himmelens hær hellig tjeneste, sådan som der står skrevet i Profeternes Bog: ’Det var ikke mig I bragte offerdyr og slagtofre i fyrre år i ørkenen, vel, Israels hus?
43  Men det var Moloks telt og guden Refans stjerne I bar, de billeder I lavede for at tilbede dem. Derfor vil jeg føre jer i landflygtighed på den anden side af Babylon.’
44  Vore forfædre havde Vidnesbyrdets telt i ørkenen, sådan som han, da han talte til Moses, befalede ham at lave det efter det forbillede han havde set.
45  Og vore forfædre, som derefter overtog det, var sammen med Josua om at føre det ind i det land som nationerne besad, dem Gud drev ud foran vore forfædre. Her forblev det indtil Davids dage.
46  Han vandt yndest hos Gud og bad om lov til at tilvejebringe en bolig til Jakobs Gud.
47  Men det blev Salomon der byggede ham et hus.
48  Dog, den Højeste bor ikke i huse gjort med hænder; som profeten siger:
49  ’Himmelen er min trone, og jorden er min fodskammel. Hvilket hus vil I bygge mig? siger Jehova. Eller hvad er mit hvilested?
50  Har min hånd ikke frembragt alt dette?’
51  Stivnakkede og uomskårne på hjerter og ører, I modstår altid den hellige ånd; som jeres forfædre, således I.
52  Hvilken af profeterne har jeres forfædre ikke forfulgt? Nej, de dræbte dem der forud forkyndte om den Retfærdiges komme, ham hvis forrædere og mordere I nu er blevet,
53  I som modtog loven ved engles formidling, men som ikke har holdt den.“
54  Da de hørte dette følte de sig ramt i deres hjerter og begyndte at skære tænder ad ham.
55  Men fuld af hellig ånd stirrede han ind i himmelen og så Guds herlighed og Jesus stående ved Guds højre hånd,
56  og han sagde: „Se! Jeg ser himlene åbnede og Menneskesønnen stående ved Guds højre hånd.“
57  Så råbte de med høj røst og holdt sig for ørerne og stormede alle som én ind på ham.
58  Og efter at have drevet ham uden for byen stenede de ham. Og vidnerne lagde deres yderklædninger ved fødderne af en ung mand der hed Saulus.
59  Og de blev ved med at stene Stefanus mens han påkaldte og sagde: „Herre Jesus, modtag min ånd.“
60  Så knælede han og råbte med høj røst: „Jehova, tilregn dem ikke denne synd.“ Og efter at have sagt dette sov han ind [i døden].
apostlenesgerninger 8
8  Men Saulus bifaldt mordet på ham. Den dag udbrød der stor forfølgelse imod menigheden som var i Jerusalem; alle undtagen apostlene blev spredt ud over Judæas og Samarias egne.
2  Men gudfrygtige mænd bar Stefanus til graven, og de holdt en stor klage over ham.
3  Saulus begyndte imidlertid at fare voldsomt frem mod menigheden. Han trængte ind i det ene hus efter det andet, slæbte både mænd og kvinder ud og sendte dem i fængsel.
4  De der var blevet spredt gik imidlertid gennem landet og forkyndte ordets gode nyhed.
5  Filip, for eksempel, kom ned til byen Samaria og begyndte at forkynde Messias for dem.
6  Alle som én gav de mange mennesker agt på det Filip sagde, mens de hørte efter og så de tegn han gjorde.
7  For der var mange som havde urene ånder, og disse råbte med høj røst og kom ud. Endvidere blev mange som var lamme og halte kureret.
8  Så der blev stor glæde i den by.
9  Nu var der i byen en mand ved navn Simon, som før dette havde øvet magi og forbløffet folk i Samaria idet han sagde at han selv var noget stort.
10  Og alle, fra den mindste til den største, gav agt på ham og sagde: „Denne mand er Guds Kraft som kan kaldes Den Store.“
11  De gav altså agt på ham fordi han i temmelig lang tid havde forbløffet dem med sine magiske kunster.
12  Men da de fik tro på Filip, som forkyndte den gode nyhed om Guds rige og Jesu Kristi navn, lod de sig døbe, både mænd og kvinder.
13  Simon selv fik også tro, og efter at han var blevet døbt holdt han sig hele tiden til Filip; og han var forbløffet over at se tegn og store, kraftige gerninger finde sted.
14  Da apostlene i Jerusalem hørte at Samaria havde taget imod Guds ord, sendte de Peter og Johannes til dem;
15  og disse tog ned og bad for dem, for at de kunne få hellig ånd;
16  den var nemlig endnu ikke faldet på nogen af dem, men de var kun blevet døbt i Herren Jesu navn.
17  Så lagde de hænderne på dem, og de begyndte at modtage hellig ånd.
18  Da Simon nu så at ånden blev givet ved apostlenes håndspålæggelse, tilbød han dem penge
19  idet han sagde: „Giv også mig denne myndighed, så at enhver som jeg lægger hænderne på kan modtage hellig ånd.“
20  Men Peter sagde til ham: „Måtte dit sølv forgå sammen med dig, fordi du mente at du kunne erhverve dig Guds frie gave for penge.
21  Du har hverken lod eller del i denne sag, for dit hjerte er ikke retskaffent i Guds øjne.
22  Du må derfor ændre sind med hensyn til denne din slethed, og bede Jehova om, hvis det er muligt, at dit hjertes påfund må blive dig tilgivet;
23  for jeg ser at du er en giftig galde og en uretfærdighedens lænke.“
24  Som svar sagde Simon: „Bed I for mig til Jehova at intet af det I har sagt skal komme over mig.“
25  Da de nu havde aflagt et grundigt vidnesbyrd og talt Jehovas ord, vendte de tilbage til Jerusalem, og på vejen forkyndte de den gode nyhed i mange af samaritanernes landsbyer.
26  Men Jehovas engel talte til Filip og sagde: „Bryd op og gå mod syd til vejen der fører ned fra Jerusalem til Gaza.“ (Dette er en ørkenvej.)
27  Så brød han op og gik, og se! en ætiopisk eunuk, en mægtig mand hos Kandake, ætiopiernes dronning, som var sat over alle hendes skatte, han var taget til Jerusalem for at tilbede
28  men var nu på tilbagevejen og sad i sin vogn og læste højt af profeten Esajas.
29  Så sagde ånden til Filip: „Gå hen og hold dig nær til den vogn.“
30  Filip løb hen ved siden af og hørte ham læse højt af profeten Esajas, og han sagde: „Forstår du egentlig det du læser?“
31  Han sagde: „Hvordan skulle jeg dog kunne det når ingen vejleder mig?“ Og han anmodede indtrængende Filip om at komme op og sætte sig hos ham.
32  Det afsnit i Skriften som han læste højt var dette: „Som et får blev han ført til slagtning, og som et lam der er stumt over for den der klipper det, således åbner han ikke sin mund.
33  Under hans ydmygelse blev dommen taget bort fra ham. Hvem vil fortælle i detaljer om hans herkomst? For hans liv tages bort fra jorden.“
34  Som svar sagde eunukken til Filip: „Jeg beder dig, om hvem siger profeten dette? Om sig selv eller om en anden?“
35  Filip åbnede sin mund, og idet han begyndte med dette skriftsted forkyndte han den gode nyhed om Jesus for ham.
36  Som de nu kørte hen ad vejen, kom de til noget vand, og eunukken sagde: „Se! [Her er] vand; hvad hindrer mig i at blive døbt?“
37  ——
38  Så befalede han at vognen skulle holde, og de steg begge ned i vandet, både Filip og eunukken; og han døbte ham.
39  Da de var kommet op af vandet, førte Jehovas ånd hurtigt Filip bort, og eunukken så ham ikke mere, for han fortsatte sin rejse med glæde.
40  Man fandt imidlertid Filip i Asdod, og han gik gennem distriktet og fortsatte med at forkynde den gode nyhed i alle byerne indtil han kom til Cæsarea.
apostlenesgerninger 9
9  Men Saulus, der stadig åndede trussel og mord imod Herrens disciple, gik til ypperstepræsten
2  og bad ham om breve til synagogerne i Damaskus, for at han kunne føre alle som han fandt der tilhørte Vejen, både mænd og kvinder, bundne til Jerusalem.
3  Som han nu var på vej og nærmede sig Damaskus, da strålede et lys fra himmelen pludselig omkring ham,
4  og han faldt til jorden og hørte en stemme der sagde til ham: „Saul, Saul, hvorfor forfølger du mig?“
5  Han sagde: „Hvem er du, Herre?“ Han sagde: „Jeg er Jesus, som du forfølger.
6  Men rejs dig og gå ind i byen, og det vil blive sagt dig hvad du bør gøre.“
7  De mænd som rejste sammen med ham stod målløse, idet de nok hørte lyden af en stemme, men ikke så nogen.
8  Men Saulus rejste sig fra jorden, og skønt hans øjne var åbne, så han intet. De ledte ham så ved hånden og førte ham ind i Damaskus.
9  Og i tre dage så han intet, og han hverken spiste eller drak.
10  I Damaskus var der imidlertid en discipel ved navn Ananias, og Herren sagde til ham i et syn: „Ananias!“ Han sagde: „Her er jeg, Herre.“
11  Herren sagde til ham: „Rejs dig, gå til den gade der kaldes Den Lige, og søg i Judas’ hus efter en mand ved navn Saulus fra Tarsus. For se! han beder,
12  og han har i et syn set en mand ved navn Ananias komme ind og lægge hænderne på ham så han kunne blive seende igen.“
13  Men Ananias svarede: „Herre, jeg har hørt af mange om denne mand, hvor megen fortræd han har voldt dine hellige i Jerusalem.
14  Og her har han bemyndigelse fra de øverste præster til at lægge alle som påkalder dit navn, i lænker.“
15  Men Herren sagde til ham: „Gå, for denne mand er for mig et udvalgt redskab der skal bære mit navn ud til nationerne såvel som til konger og Israels sønner.
16  For jeg skal klart vise ham hvor meget han skal lide for mit navn.“
17  Så gik Ananias, og han kom ind i huset, og han lagde hænderne på ham og sagde: „Broder Saul, Herren, den Jesus som viste sig for dig på vejen du kom ad, har sendt mig for at du kan få dit syn igen og blive fyldt med hellig ånd.“
18  Og straks faldt der som skæl fra hans øjne, og han fik sit syn igen; og han stod op og blev døbt,
19  og han tog føde til sig og styrkedes. Han blev nogle dage hos disciplene i Damaskus,
20  og straks begyndte han i synagogerne at forkynde om Jesus, at han er Guds søn.
21  Men alle der hørte ham forbavsedes og sagde: „Er det ikke den mand som søgte at udrydde dem i Jerusalem der påkalder dette navn, og som var kommet hertil i den hensigt at føre dem bundne til de øverste præster?“
22  Men Saulus voksede des mere i kraft, og han gjorde de jøder der boede i Damaskus rådvilde, idet han logisk beviste at denne er Messias.
23  Da nu adskillige dage var gået, lagde jøderne råd op om at rydde ham af vejen.
24  Saulus blev imidlertid kendt med deres anslag imod ham. Men de holdt omhyggeligt vagt også ved portene både dag og nat for at rydde ham af vejen.
25  Så tog hans disciple ham og sænkede ham om natten ned gennem en åbning i muren, idet de firede ham ned i en kurv.
26  Da han kom til Jerusalem søgte han at slutte sig til disciplene; men de var alle bange for ham, for de troede ikke at han var en discipel.
27  Så kom Barnabas ham til hjælp og førte ham til apostlene, og han fortalte dem i detaljer hvordan han på vejen havde set Herren og at han havde talt til ham, og hvordan han i Damaskus frimodigt havde talt i Jesu navn.
28  Og han blev hos dem idet han gik ind og ud i Jerusalem og talte frimodigt i Herrens navn;
29  og han talte og diskuterede med de græsktalende jøder. Men disse forsøgte at gøre det af med ham.
30  Da brødrene opdagede dette, førte de ham ned til Cæsarea og sendte ham til Tarsus.
31  Så kom menigheden i hele Judæa og Galilæa og Samaria da ind i en periode med fred og blev opbygget; og idet den vandrede i Jehovas frygt og i den hellige ånds trøst, voksede den stadig i antal.
32  Da Peter nu gik gennem alle [landsdelene] kom han også ned til de hellige der boede i Lydda.
33  Dér fandt han en mand ved navn Æneas, som havde ligget på en båre i otte år, da han var lam.
34  Og Peter sagde til ham: „Æneas, Jesus Kristus helbreder dig. Stå op og red din seng.“ Og han stod straks op.
35  Og alle som boede i Lydda og på Saron[sletten] så ham, og de vendte sig til Herren.
36  Men i Joppe var der en discipel ved navn Tabita, der oversat betyder Dorkas. De gode gerninger og barmhjertighedsgaver som hun ydede var mangfoldige.
37  Men i de dage skete der det at hun blev syg og døde. Man vaskede hende så og lagde hende i en sal ovenpå.
38  Da Lydda lå nær ved Joppe og disciplene hørte at Peter var i denne by, sendte de to mænd til ham for indtrængende at bede [ham]: „Kom uden tøven over til os.“
39  Så rejste Peter sig og gik med dem. Og da han kom derhen, førte de ham op i salen ovenpå; og alle enkerne trådte grædende frem for ham idet de fremviste mange underklædninger og yderklædninger af dem som Dorkas plejede at lave da hun var hos dem.
40  Men Peter sendte alle udenfor, og idet han knælede, bad han, og efter at have vendt sig mod det døde legeme sagde han: „Tabita, stå op!“ Hun åbnede sine øjne, og da hun så Peter, satte hun sig op.
41  Han gav hende hånden og rejste hende op, og han kaldte på de hellige og enkerne og fremstillede hende levende [for dem].
42  Dette blev kendt i hele Joppe, og mange fik tro på Herren.
43  Han blev i adskillige dage i Joppe hos en vis Simon, en garver.
apostlenesgerninger 10
10  Nu var der i Cæsarea en mand ved navn Kornelius, en centurion ved Den Italienske Hærafdeling, som den blev kaldt,
2  en gudhengiven mand, en der sammen med hele sin husstand frygtede Gud og gav mange barmhjertighedsgaver til folket og stadig bad til Gud.
3  Lige omkring dagens niende time så han klart i et syn en Guds engel som kom ind til ham og sagde til ham: „Kornelius!“
4  Han stirrede på ham og sagde forskrækket: „Hvad er der, Herre?“ Han sagde til ham: „Dine bønner og dine barmhjertighedsgaver er steget op som et minde over for Gud.
5  Så send nu mænd til Joppe og hent en vis Simon som har tilnavnet Peter.
6  Denne mand er gæst hos en vis Simon, en garver, der har sit hus ved havet.“
7  Så snart engelen som havde talt til ham, var forsvundet, tilkaldte han to af sine tjenere i huset og en gudhengiven soldat af dem der bestandig var om ham,
8  og han forklarede dem alt og sendte dem til Joppe.
9  Den næste dag, mens de var på vej og nærmede sig byen, gik Peter op på taget ved den sjette time for at bede.
10  Og han blev meget sulten og ville have noget at spise. Mens de var ved at tilberede det, faldt han i trance
11  og så himmelen åben og en slags pose komme ned ligesom et stort linnedstykke der ved de fire hjørner blev sænket ned på jorden;
12  og i det var der alle slags af jordens firføddede dyr og krybdyr og himmelens fugle.
13  Og en stemme lød til ham: „Rejs dig, Peter, slagt og spis!“
14  Men Peter sagde: „På ingen måde, Herre, for jeg har aldrig spist noget vanhelligt og urent.“
15  Og stemmen [talte] igen til ham, for anden gang: „Hold op med at kalde det som Gud har erklæret rent, for vanhelligt.“
16  Dette skete for tredje gang, og straks blev posen taget op til himmelen.
17  Mens Peter nu i sit indre var i stor vildrede med hvad det syn han havde set kunne betyde, se, da havde de mænd som var sendt af Kornelius, spurgt efter Simons hus og stod nu uden for porten.
18  Og de kaldte og forhørte sig derpå om Simon som havde tilnavnet Peter var gæst dér.
19  Mens Peter tænkte over synet, sagde ånden: „Se! Tre mænd søger dig.
20  Men rejs dig, gå ned og tag med dem, uden at tvivle, for jeg har sendt dem.“
21  Så gik Peter ned til mændene og sagde: „Se! Det er mig I søger. Hvad er grunden til at I er her?“
22  De sagde: „Kornelius, en centurion, en retfærdig mand der frygter Gud og har et godt omdømme hos hele den jødiske nation, har ved en hellig engel fået guddommelig besked på at lade dig hente til sit hus og at høre det du har at sige.“
23  Så bød han dem ind og beværtede dem. Næste dag brød han op og tog af sted med dem, og nogle af brødrene fra Joppe tog med ham.
24  Dagen efter kom han til Cæsarea. Kornelius ventede dem naturligvis og havde sammenkaldt sine slægtninge og nære venner.
25  Idet Peter trådte ind, kom Kornelius ham i møde, kastede sig ned for hans fødder og bøjede sig ærbødigt for ham.
26  Men Peter rejste ham op idet han sagde: „Rejs dig; jeg er også selv et menneske.“
27  Og under samtale med ham gik han ind og fandt mange samlet,
28  og han sagde til dem: „I ved god besked med hvor utilladeligt det er for en jøde at slutte sig til eller nærme sig en mand af en anden afstamning; og dog har Gud vist mig at jeg ikke må kalde noget menneske vanhelligt eller urent.
29  Derfor er jeg også kommet uden indvending, da jeg blev hentet. Nu forhører jeg mig så om grunden til at I har ladet mig hente.“
30  Og Kornelius sagde: „For fire dage siden, regnet fra denne time, den niende time, var jeg ved at bede i mit hus, da, se! en mand i skinnende klædedragt stod foran mig
31  og sagde: ’Kornelius, din bøn er blevet velvilligt hørt og dine barmhjertighedsgaver er blevet husket hos Gud.
32  Send derfor bud til Joppe og tilkald Simon, der har tilnavnet Peter. Han er gæst i garveren Simons hus ved havet.’
33  Med det samme sendte jeg så bud til dig, og du gjorde vel i at komme. Nu er vi så alle til stede for Guds ansigt for at høre alt hvad du af Jehova har fået bud om at sige.“
34  Da åbnede Peter munden og sagde: „Jeg forstår i sandhed at Gud ikke er partisk,
35  men i hver nation er den der frygter ham og øver retfærdighed, velkommen for ham.
36  Han sendte ordet til Israels sønner for at forkynde dem den gode nyhed om fred gennem Jesus Kristus; denne er alles Herre.
37  I kender det der har været samtaleemne i hele Judæa, begyndende fra Galilæa efter den dåb som Johannes forkyndte,
38  nemlig, Jesus der var fra Nazaret, hvordan Gud salvede ham med hellig ånd og kraft, og han gik igennem landet og gjorde vel og helbredte alle dem som var undertrykt af Djævelen, for Gud var med ham.
39  Og vi er vidner om alle de ting han gjorde både i jødernes land og i Jerusalem; men de gjorde det af med ham ved at hænge ham på en pæl.
40  Ham oprejste Gud på den tredje dag og lod ham blive kendt,
41  ikke for hele folket men for vidner som i forvejen var udpeget af Gud, for os, som spiste og drak sammen med ham efter hans opstandelse fra de døde.
42  Og han pålagde os at forkynde for folket og at aflægge et grundigt vidnesbyrd om at han er den der af Gud er bestemt til at dømme levende og døde.
43  Om ham vidner alle profeterne, at enhver som tror på ham, ved hans navn får tilgivelse for synder.“
44  Endnu mens Peter fremsatte disse udtalelser, faldt den hellige ånd på alle som hørte ordet.
45  Og de troende og trofaste som var kommet sammen med Peter og som hørte til de omskårne, var slået af forbavselse, fordi den hellige ånds frie gave også var blevet udgydt over folk fra nationerne.
46  De hørte dem nemlig tale i tunger og forkynde Guds storhed. Så svarede Peter:
47  „Kan nogen forbyde at disse bliver døbt i vand, de som jo har modtaget den hellige ånd lige så vel som vi?“
48  Derpå bød han at de skulle døbes i Jesu Kristi navn. Så anmodede de ham om at blive der nogle dage.
apostlenesgerninger 11
11  Nu hørte apostlene og brødrene som var i Judæa at folk fra nationerne også havde taget imod Guds ord.
2  Så da Peter kom op til Jerusalem, begyndte de [der var tilhængere] af omskærelsen at strides med ham
3  idet de sagde at han var gået ind til uomskårne mænd og havde spist sammen med dem.
4  Da forklarede Peter dem enkelthederne idet han sagde:
5  „Jeg var i byen Joppe og var ved at bede, og i en trance så jeg et syn, en slags pose komme ned ligesom et stort linnedstykke der ved de fire hjørner blev sænket ned fra himmelen, og den kom helt ned til mig.
6  Idet jeg stirrede ned i den, betragtede jeg den nærmere og så da jordens firføddede dyr og vilde dyr og krybdyr og himmelens fugle.
7  Jeg hørte også en stemme sige til mig: ’Rejs dig, Peter, slagt og spis!’
8  Men jeg sagde: ’På ingen måde, Herre, for noget vanhelligt eller urent er aldrig kommet i min mund.’
9  Anden gang svarede stemmen fra himmelen: ’Hold op med at kalde det som Gud har erklæret rent, for vanhelligt.’
10  Dette skete for tredje gang, og alt blev igen trukket op til himmelen.
11  Og se, i det øjeblik stod tre mænd ved det hus hvori vi var, og de var blevet sendt til mig fra Cæsarea.
12  Ånden sagde så til mig at jeg skulle gå med dem uden at tvivle. Og disse seks brødre tog også med mig, og vi gik ind i mandens hus.
13  Han fortalte os hvordan han havde set engelen stå i hans hus og sige: ’Send mænd til Joppe og hent Simon som har tilnavnet Peter,
14  og han vil fremholde udtalelser for dig hvorved du og hele din husstand kan blive frelst.’
15  Men da jeg begyndte at tale, faldt den hellige ånd på dem ligesom den også faldt på os i begyndelsen.
16  Så huskede jeg Herrens udtalelse, hvordan han plejede at sige: ’Johannes døbte med vand, men I skal døbes i hellig ånd.’
17  Når Gud altså har givet dem den samme frie gave som han også gav os der havde fået tro på Herren Jesus Kristus, hvem var da jeg at jeg skulle kunne hindre Gud?“
18  Da de hørte dette, faldt de til ro, og de herliggjorde Gud idet de sagde: „Så har Gud altså også givet folk fra nationerne sindsændring med henblik på liv.“
19  De der nu var blevet spredt ved den trængsel der var opstået på grund af Stefanus, gik igennem distriktet helt til Fønikien og Cypern og Antiochia, men de talte ikke ordet til andre end jøder.
20  Blandt dem var der imidlertid nogle mænd fra Cypern og Kyrene som kom til Antiochia og begyndte at tale til de græsktalende, idet de forkyndte den gode nyhed om Herren Jesus.
21  Og Jehovas hånd var med dem, og et stort antal som fik tro vendte sig til Herren.
22  Beretningen om dem kom menigheden som var i Jerusalem for øre, og man udsendte Barnabas til Antiochia.
23  Da han kom og så Guds ufortjente godhed, frydede han sig og begyndte at opmuntre dem alle til med hjertets forsæt at blive i Herren,
24  for han var en god mand og fuld af hellig ånd og tro. Og en anselig skare blev føjet til Herren.
25  Så tog han af sted til Tarsus for at opsøge Saulus,
26  og da han havde fundet ham førte han ham til Antiochia. Således gik det til at de i et helt år samledes med dem i menigheden og underviste en anselig skare, og det var i Antiochia at disciplene ved guddommeligt forsyn for første gang blev kaldt kristne.
27  I disse dage kom der profeter ned fra Jerusalem til Antiochia.
28  En af dem ved navn Agabus stod frem og gav sig til ved ånden at give til kende at der ville komme en stor hungersnød over hele den beboede jord; den kom virkelig i Claudius’ tid.
29  Disciplene besluttede så at de, alt efter som de hver især havde råd til det, ville sende noget til hjælp for brødrene som boede i Judæa;
30  og dette gjorde de, idet de sendte det til de ældste ved Barnabas’ og Saulus’ hånd.
apostlenesgerninger 12
12  Ved den tid lagde kong Herodes hånd på nogle fra menigheden og mishandlede dem.
2  Han henrettede Jakob, Johannes’ broder, med sværdet.
3  Da han så at det behagede jøderne, fortsatte han og arresterede også Peter. (Det var i de usyrede brøds dage.)
4  Og efter at have pågrebet ham satte han ham i fængsel og overgav ham til fire vagtskifter på hver fire soldater som skulle bevogte ham, idet han havde i sinde at føre ham frem for folket efter påsken.
5  Peter blev derfor holdt forvaret i fængselet; men af menigheden blev der til stadighed bedt inderligt til Gud for ham.
6  Da nu Herodes stod over for at føre ham frem, sov Peter den nat bundet med to lænker mellem to soldater, og vagter foran døren bevogtede fængselet.
7  Men se! Pludselig stod Jehovas engel der, og et lys skinnede i fængselscellen. Idet han stødte Peter i siden vækkede han ham og sagde: „Stå hurtigt op!“ Og lænkerne faldt af hans hænder.
8  Engelen sagde til ham: „Bind noget om dig og tag dine sandaler på.“ Det gjorde han. Til sidst sagde han til ham: „Tag din yderklædning på og følg efter mig.“
9  Og han gik ud og fulgte efter ham, men han vidste ikke at det der var ved at ske ved hjælp af engelen var virkeligt. Han mente faktisk at det var et syn han så.
10  Efter at de havde passeret den første og den anden vagtpost, kom de til jernporten der førte ud til byen, og den åbnede sig for dem af sig selv. Og efter at de var kommet ud, gik de én gade frem, og straks forlod engelen ham.
11  Og da Peter var kommet til sig selv, sagde han: „Nu ved jeg virkelig at Jehova har sendt sin engel og udfriet mig af Herodes’ hånd og fra alt det som det jødiske folk forventede.“
12  Og efter at have overvejet det gik han til det hus der tilhørte Maria, moderen til Johannes med tilnavnet Markus, hvor en hel del var forsamlet og bad.
13  Da han bankede på døren til portrummet, kom en tjenestepige ved navn Rode for at lukke op,
14  og da hun genkendte Peters stemme, åbnede hun i sin glæde ikke porten, men løb ind og fortalte at Peter stod uden for porten.
15  De sagde til hende: „Du er vanvittig.“ Men hun blev ved med bestemt at påstå at det var sådan. Så sagde de: „Det er hans engel.“
16  Men Peter blev ved med at banke. Da de lukkede op, så de ham og var forbavsede.
17  Men han gjorde tegn til dem med hånden om at tie og fortalte dem i detaljer hvordan Jehova havde ført ham ud af fængselet, og han sagde: „Meddel dette til Jakob og brødrene.“ Så gik han ud og tog til et andet sted.
18  Da det blev dag var der ikke så lidt røre blandt soldaterne over hvad der mon var blevet af Peter.
19  Herodes søgte ivrigt efter ham, og da han ikke fandt ham, forhørte han vagterne og befalede så at de skulle føres bort [og straffes]; og han tog fra Judæa ned til Cæsarea og tilbragte nogen tid dér.
20  Han var imidlertid indstillet på strid med indbyggerne i Tyrus og Zidon. Men enigt henvendte de sig til ham, og efter at have overtalt Blastus, der havde ansvaret for kongens soveværelse, begyndte de at bede om fred, fordi deres land blev forsynet med fødevarer fra kongens [land].
21  Og på en fastsat dag iførte Herodes sig kongelig dragt, satte sig på dommersædet og holdt en tale til dem.
22  Da begyndte det forsamlede folk at råbe: „En guds røst, og ikke et menneskes!“
23  Øjeblikkelig slog Jehovas engel ham, fordi han ikke gav Gud æren; og han blev ædt op af orme og udåndede.
24  Men Jehovas ord havde fortsat fremgang og udbredtes.
25  Da Barnabas og Saulus havde gennemført hjælpetjenesten i Jerusalem, vendte de tilbage og tog Johannes, der havde tilnavnet Markus, med sig.
apostlenesgerninger 13
13  Nu var der i den lokale menighed i Antiochia profeter og lærere, Barnabas såvel som Simeon, der blev kaldt Niger, og Lukius fra Kyrene, og Manaen, der var opdraget sammen med landsdelsherskeren Herodes, og Saulus.
2  Mens de offentligt tjente Jehova og fastede, sagde den hellige ånd: „Udtag nu Barnabas og Saulus til mig til den gerning jeg har kaldet dem til.“
3  Så fastede de og bad og lagde hænderne på dem og sendte dem af sted.
4  Derfor tog disse mænd, som var udsendt af den hellige ånd, ned til Seleukia, og derfra sejlede de til Cypern.
5  Og da de kom til Salamis begyndte de at forkynde Guds ord i jødernes synagoger. De havde også Johannes med som tjener.
6  Da de havde gennemgået hele øen lige til Pafos, traf de en mand, en troldmand og falsk profet, en jøde hvis navn var Bar-Jesus,
7  og han var hos prokonsulen Sergius Paulus, en forstandig mand. Denne mand tilkaldte Barnabas og Saulus og søgte ivrigt at høre Guds ord.
8  Men Elymas, troldmanden (det er nemlig den måde hans navn oversættes på), begyndte at modstå dem, idet han søgte at vende prokonsulen bort fra troen.
9  Saulus, som også hedder Paulus, blev fyldt med hellig ånd, så fast på ham
10  og sagde: „Åh, du som er fuld af al mulig svig og enhver slags nedrighed, du Djævelens søn, fjende af al retfærdighed, vil du ikke holde op med at fordreje Jehovas lige veje?
11  Men nu, se! Jehovas hånd er over dig, og du skal blive blind og ikke se sollyset for en tid.“ Øjeblikkelig faldt tæt tåge og mørke over ham, og han gik rundt og søgte nogen der kunne lede ham ved hånden.
12  Prokonsulen, som havde set hvad der var sket, fik nu tro, idet han var helt forbløffet over Jehovas lære.
13  Paulus og de der var med ham sejlede så ud fra Pafos og kom til Perge i Pamfylien. Men Johannes forlod dem og vendte tilbage til Jerusalem.
14  De fortsatte imidlertid fra Perge og kom til Antiochia i Pisidien, og de gik ind i synagogen på sabbatsdagen og satte sig.
15  Efter oplæsningen af Loven og Profeterne sendte synagogeforstanderne bud til dem og sagde: „Mænd, brødre, hvis I har et opmuntrende ord til folket, så sig det.“
16  Da rejste Paulus sig, og idet han gjorde tegn med hånden sagde han: „Mænd, israelitter og I [andre] der frygter Gud, hør!
17  Det var dette folks, Israels, Gud som udvalgte vore forfædre, og han ophøjede folket i deres udlændighed i Ægyptens land og førte dem ud af det med opløftet arm.
18  Og i en periode på omkring fyrre år tålte han deres adfærd i ørkenen.
19  Efter at have udryddet syv nationer i Kana’ans land fordelte han deres land ved lodkastning:
20  alt det i løbet af omkring fire hundrede og halvtreds år. Og efter dette gav han dem dommere indtil profeten Samuel.
21  Men fra da af krævede de en konge, og Gud gav dem Saul, Kisj’ søn, en mand af Benjamins stamme, i fyrre år.
22  Og efter at have fjernet ham oprejste han David for dem som konge, om hvem han vidnede og sagde: ’Jeg har fundet David, Isajs søn, en mand efter mit hjerte, som vil gøre alt det jeg ønsker.’
23  Af dennes afkom har Gud i overensstemmelse med sit løfte bragt Israel en frelser, Jesus,
24  efter at Johannes, forud for dennes fremtræden, offentligt for hele Israels folk havde forkyndt dåb der [som symbol] betegner sindsændring.
25  Men da Johannes var ved at fuldføre sit løb, sagde han: ’Hvad I anser mig for at være, er jeg ikke. Men se, efter mig kommer der en hvis sandaler jeg ikke er værdig til at løse.’
26  Mænd, brødre, sønner af Abrahams slægt, og de [andre] iblandt jer som frygter Gud: til os er ordet om denne frelse sendt.
27  Jerusalems indbyggere og deres ledere kendte ham nemlig ikke, men de optrådte som dommere og opfyldte dermed profeternes udsagn, der læses op hver sabbat,
28  og skønt de ikke fandt nogen dødsskyld, krævede de af Pilatus at han blev henrettet.
29  Da de nu havde fuldbyrdet alt det der var skrevet om ham, tog de ham ned af pælen og lagde ham i en mindegrav.
30  Men Gud oprejste ham fra de døde;
31  og i mange dage viste han sig for dem som var kommet op til Jerusalem sammen med ham fra Galilæa og som nu er hans vidner over for folket.
32  Og vi forkynder jer således den gode nyhed om det løfte der blev givet forfædrene,
33  at Gud helt har opfyldt det for os, deres børn, idet han har oprejst Jesus; som der også står skrevet i den anden salme: ’Du er min søn, jeg er i dag blevet din Fader.’
34  Og det at han oprejste ham fra de døde, så han ikke mere skulle vende tilbage til forrådnelse, har han sagt på denne måde: ’Jeg vil give jer de pålidelige beviser på loyal hengivenhed mod David.’
35  Derfor siger han også i en anden salme: ’Du vil ikke tillade at din loyale ser forrådnelse.’
36  For David tjente jo Guds udtrykkelige vilje i sin egen generation og sov ind [i døden] og blev lagt hos sine forfædre og så forrådnelse.
37  Men den som Gud oprejste så ikke forrådnelse.
38  Lad det derfor blive kendt for jer, brødre, at der nu gennem ham bliver forkyndt jer tilgivelse af synder,
39  og at alt det som I ikke ved hjælp af Moseloven kunne blive erklæret skyldfri for, det bliver enhver som tror erklæret skyldfri for ved hjælp af ham.
40  Se derfor til at det der er sagt hos Profeterne ikke kommer over jer:
41  ’I skal se det, I foragtere, og undre jer og forsvinde, for jeg øver en gerning i jeres dage, en gerning som I slet ikke vil tro, selv om nogen fortæller jer derom i detaljer.’“
42  Da de nu gik ud anmodede man indtrængende om at der måtte blive talt til dem om disse emner den følgende sabbat.
43  Efter at synagogeforsamlingen var opløst, fulgte mange af jøderne og af proselytterne som dyrkede [Gud], med Paulus og Barnabas, der talte til dem og begyndte at anspore dem til at blive i Guds ufortjente godhed.
44  Næste sabbat samledes næsten hele byen for at høre Jehovas ord.
45  Da jøderne fik øje på folkeskarerne, fyldtes de af skinsyge og begyndte bespotteligt at modsige det som Paulus sagde.
46  Og så sagde Paulus og Barnabas, idet de talte med frimodighed: „Det var nødvendigt at Guds ord først blev fremholdt for jer. Siden I skubber det fra jer og dømmer jer selv uværdige til evigt liv, se, så vender vi os til nationerne.
47  Jehova har nemlig givet os denne befaling: ’Jeg har sat dig til lys for nationer, for at du skal være til frelse til jordens fjerneste egne.’“
48  Da de der var fra nationerne hørte dette, begyndte de at fryde sig og at herliggøre Jehovas ord, og de fik tro, alle som var ret indstillet til evigt liv.
49  Og Jehovas ord blev fortsat bragt ud over hele landet.
50  Men jøderne ophidsede de agtede kvinder som dyrkede [Gud], og byens førende mænd, og de rejste en forfølgelse mod Paulus og Barnabas og jog dem uden for deres grænser.
51  Disse rystede støvet af fødderne imod dem og tog til Ikonium.
52  Og disciplene var fortsat fyldt med glæde og hellig ånd.
apostlenesgerninger 14
14  I Ikonium gik de sammen ind i jødernes synagoge og talte på en sådan måde at en stor mængde af både jøder og grækere fik tro.
2  Men de jøder som ikke troede, ophidsede folk fra nationerne og påvirkede deres sjæle i en dårlig retning imod brødrene.
3  Derfor tilbragte de en anselig tid med at tale frimodigt i tillid til Jehova, som bevidnede sin ufortjente godheds ord ved at lade tegn og undere ske ved deres hænder.
4  Men mængden i byen deltes, og nogle holdt med jøderne, men andre med apostlene.
5  Da der nu, både blandt folk fra nationerne og blandt jøderne med deres ledere, var en stærk bevægelse i gang for at få dem behandlet forsmædeligt og stenet,
6  flygtede de, så snart de blev underrettet om det, til byerne i Lykaonien, Lystra og Derbe, og landet deromkring;
7  og dér fortsatte de med at forkynde den gode nyhed.
8  Nu sad der i Lystra en mand som var kraftesløs i fødderne, vanfør fra sin moders liv; han havde aldrig kunnet gå.
9  Denne mand hørte efter mens Paulus talte, og da [Paulus] opmærksomt betragtede ham og så at han havde tro til at blive gjort rask,
10  sagde han med kraftig stemme: „Rejs dig [og stå] oprejst på dine fødder.“ Og han sprang op og begyndte at gå.
11  Og da folkeskarerne så hvad Paulus havde gjort, hævede de deres stemmer og sagde på lykaonisk: „Guderne er i menneskeskikkelse kommet ned til os!“
12  Og de begyndte at kalde Barnabas for Zeus og Paulus for Hermes, da det var ham der førte ordet.
13  Og præsten ved Zeus[templet], der lå foran byen, bragte tyre og kranse til portene og ville bringe slagtofre sammen med folkeskarerne.
14  Men da apostlene Barnabas og Paulus hørte det, sønderrev de deres yderklæder og sprang ind i folkemængden idet de råbte
15  og sagde: „Mænd, hvorfor gør I dette? Vi er også mennesker og har de samme svagheder som I, og vi forkynder den gode nyhed for jer, for at I kan vende om fra disse tomme ting til den levende Gud, som har frembragt himmelen og jorden og havet og alt hvad der er i dem.
16  I de forgangne generationer har han tilladt alle nationerne at gå deres egne veje,
17  skønt han ikke har ladet sig være uden vidnesbyrd, idet han har gjort godt, har givet jer regn fra himmelen og frugtbare tider, har mættet jeres hjerter med føde og glæde.“
18  Og alligevel kunne de, ved at sige dette, næsten ikke afholde folkeskarerne fra at bringe dem slagtofre.
19  Men der kom jøder fra Antiochia og Ikonium og overtalte folkeskarerne, og de stenede Paulus og slæbte ham uden for byen, idet de mente at han var død.
20  Men da disciplene slog kreds om ham, rejste han sig op og gik ind i byen. Og den næste dag tog han sammen med Barnabas af sted til Derbe.
21  Og efter at have forkyndt den gode nyhed i den by og gjort adskillige til disciple, vendte de tilbage til Lystra og til Ikonium og til Antiochia,
22  idet de styrkede disciplenes sjæle og opmuntrede dem til at forblive i troen og [sagde]: „Vi skal gennem mange trængsler for at komme ind i Guds rige.“
23  Desuden udnævnte de ældste for dem i hver menighed, og efter at have bedt under faste betroede de dem til Jehova, som de havde fået tro på.
24  Og de tog gennem Pisidien og kom til Pamfylien,
25  og efter at have talt ordet i Perge tog de ned til Attalia.
26  Og derfra sejlede de til Antiochia, hvor de var blevet overgivet til Guds ufortjente godhed til den gerning de havde fuldført.
27  Da de var ankommet og havde samlet menigheden, fortalte de om de mange ting som Gud havde gjort ved hjælp af dem, og at han havde åbnet troens dør for folk fra nationerne.
28  Og de tilbragte ikke så lidt tid sammen med disciplene.
apostlenesgerninger 15
15  Men nogle mænd kom ned fra Judæa og begyndte at lære brødrene: „Hvis I ikke bliver omskåret efter Moses’ skik, kan I ikke blive frelst.“
2  Og da der opstod ikke så lidt uenighed og diskussion mellem dem på den ene side og Paulus og Barnabas på den anden, aftalte man at Paulus og Barnabas og nogle andre af dem skulle tage op til apostlene og de ældste i Jerusalem angående dette stridsspørgsmål.
3  Efter at disse så var blevet fulgt på vej af menigheden, fortsatte de gennem både Fønikien og Samaria og gjorde i detaljer rede for omvendelsen af folk fra nationerne, og de vakte stor glæde hos alle brødrene.
4  Da de ankom til Jerusalem blev de venligt modtaget af menigheden og apostlene og de ældste, og de fortalte om de mange ting Gud havde gjort ved hjælp af dem.
5  Nogle fra farisæernes sekt som havde fået tro, rejste sig imidlertid fra deres pladser og sagde: „Det er nødvendigt at omskære dem og pålægge dem at overholde Moseloven.“
6  Og apostlene og de ældste samledes for at tage sig af denne sag.
7  Efter at der havde været megen diskussion, rejste Peter sig og sagde til dem: „Mænd, brødre, I ved god besked med at Gud fra de første dage traf det valg iblandt jer at folk fra nationerne gennem min mund skulle høre den gode nyheds ord og få tro;
8  og Gud, som kender hjertet, vidnede ved at give den hellige ånd til dem ligesom han havde givet den til os.
9  Og han gjorde slet ingen forskel på os og dem, men rensede deres hjerter ved troen.
10  Så hvorfor sætter I nu Gud på prøve ved at lægge et åg på disciplenes nakke som hverken vore forfædre eller vi har været i stand til at bære?
11  Tværtimod stoler vi på at vi bliver frelst ved Herren Jesu ufortjente godhed på samme måde som de.“
12  Da blev hele forsamlingen tavs, og de hørte på Barnabas og Paulus mens de berettede om de mange tegn og undere som Gud gennem dem havde gjort blandt nationerne.
13  Efter at de var holdt op med at tale, svarede Jakob idet han sagde: „Mænd, brødre, hør på mig.
14  Simeon har i detaljer berettet om hvordan Gud for første gang vendte sin opmærksomhed mod nationerne for af dem at udtage et folk for sit navn.
15  Og med dette stemmer profeternes ord overens, sådan som der står skrevet:
16  ’Efter dette vil jeg vende tilbage og genopbygge Davids faldne hytte; og jeg vil genopbygge dens ruiner og rejse den igen,
17  for at de der er tilbage af menneskene ivrigt kan søge Jehova, sammen med folk fra alle nationerne, folk som kaldes med mit navn, siger Jehova som gør disse ting
18  der er kendt fra gammel tid.’
19  Derfor er min afgørelse at man ikke skal besvære dem fra nationerne som vender sig til Gud,
20  men skrive til dem at de skal afholde sig fra det der er forurenet af afguder og fra utugt og fra det der er kvalt og fra blod.
21  For fra gammel tid har Moses i by efter by haft nogle der forkynder ham, idet han oplæses i synagogerne hver sabbat.“
22  Så besluttede apostlene og de ældste sammen med hele menigheden at sende nogle mænd som de havde udvalgt iblandt sig til Antiochia sammen med Paulus og Barnabas, nemlig Judas, som blev kaldt Barsabbas, og Silas, ledende mænd blandt brødrene;
23  og ved deres hånd skrev de: „Apostlene og de ældste, [jeres] brødre, sender hilsen til de brødre i Antiochia og Syrien og Kilikien som er fra nationerne.
24  Da vi har hørt at nogle fra os, som vi ikke har givet påbud, har foruroliget jer med [deres] udtalelser og prøvet at forstyrre jeres sjæle,
25  er vi blevet enige om og har besluttet at udvælge mænd og sende dem til jer sammen med vore elskede [brødre] Barnabas og Paulus,
26  mænd som har overgivet deres sjæle for vor Herre Jesu Kristi navns skyld.
27  Vi sender derfor Judas og Silas, så de også mundtligt kan meddele det samme.
28  Den hellige ånd og vi har nemlig besluttet ikke at lægge nogen yderligere byrde på jer ud over dette nødvendige:
29  at I afholder jer fra det der er ofret til afguder og fra blod og fra kvalte [dyr] og fra utugt. Hvis I omhyggeligt holder jer fra disse ting, vil det gå jer godt. Lev vel!“
30  Da disse mænd så var blevet sendt af sted, tog de ned til Antiochia, og de samlede forsamlingen og overrakte brevet.
31  Efter at de havde læst det, glædede de sig over opmuntringen.
32  Og da Judas og Silas også selv var profeter, opmuntrede de brødrene med mangt et foredrag og styrkede dem.
33  Da de havde opholdt sig nogen tid dér, blev de af brødrene sendt af sted med fred, tilbage til dem som havde udsendt dem.
34  ——
35  Paulus og Barnabas tilbragte imidlertid fortsat nogen tid i Antiochia, idet de, også sammen med mange andre, lærte og forkyndte den gode nyhed fra Jehovas ord.
36  Men efter nogle dage sagde Paulus til Barnabas: „Lad os nu vende tilbage og besøge brødrene i hver af de byer hvor vi har forkyndt Jehovas ord, for at se hvordan de har det.“
37  Barnabas ønskede imidlertid også at tage Johannes, der blev kaldt Markus, med.
38  Men Paulus syntes ikke det var rigtigt at tage ham med, i betragtning af at han havde forladt dem i Pamfylien og ikke var gået med dem til arbejdet.
39  Og det kom til et skarpt opgør, så at de skiltes fra hinanden; og Barnabas tog Markus med og sejlede til Cypern.
40  Men Paulus udvalgte Silas og tog af sted efter at han af brødrene var blevet overgivet til Jehovas ufortjente godhed.
41  Og han rejste gennem Syrien og Kilikien og styrkede menighederne.
apostlenesgerninger 16
16  Så kom han til Derbe og også til Lystra. Og se, dér var der en discipel ved navn Timoteus, søn af en troende jødisk kvinde, men med en græsk fader,
2  og han havde et godt omdømme hos brødrene i Lystra og Ikonium.
3  Paulus udtrykte ønske om at denne rejste med ham ud, og han tog ham og omskar ham af hensyn til jøderne der var på de steder, for alle og enhver vidste at hans fader var græker.
4  Som de nu rejste gennem byerne, overgav de dem der var der, de bestemmelser at overholde som var blevet vedtaget af apostlene og de ældste der var i Jerusalem.
5  Så blev menighederne da fortsat styrket i troen, og de voksede i tal fra dag til dag.
6  Endvidere rejste de gennem Frygien og Galatiens land, da den hellige ånd forbød dem at tale ordet i [provinsen] Asien.
7  Og da de kom ned til Mysien forsøgte de at rejse til Bitynien, men Jesu ånd tillod dem det ikke.
8  De passerede så Mysien og kom ned til Troas.
9  Og om natten viste et syn sig for Paulus: en makedonisk mand stod og bønfaldt ham og sagde: „Kom over til Makedonien og hjælp os.“
10  Da han havde set det syn, søgte vi straks at komme over til Makedonien, idet vi drog den slutning at Gud havde tilkaldt os for at vi skulle forkynde den gode nyhed for dem.
11  Derfor sejlede vi ud fra Troas og kom med lige kurs til Samothrake, og den følgende dag til Neapolis
12  og derfra til Filippi, en koloni, som er den førende by i Makedoniens område. Vi blev i denne by og tilbragte nogle dage dér.
13  Og på sabbatsdagen gik vi uden for porten, ud ved en flod, hvor vi mente at der var et bedested; og vi satte os og begyndte at tale med de kvinder som havde samlet sig.
14  Og en kvinde ved navn Lydia, en purpurhandlerske fra byen Tyatira, som dyrkede Gud, hørte efter, og Jehova åbnede hendes hjerte helt, så hun gav agt på det Paulus sagde.
15  Da hun og hendes husstand nu blev døbt, sagde hun bønfaldende: „Hvis I har bedømt mig til at være trofast mod Jehova, så tag ind i mit hus og bliv dér.“ Og hun ligefrem pressede os.
16  Og det skete mens vi gik til bedestedet at en tjenestepige med en spådomsånd kom os i møde. Hun plejede at skaffe sine herrer en stor fortjeneste ved at øve spådomskunst.
17  Denne [pige] blev ved at følge efter Paulus og os, og hun råbte med ordene: „Disse mennesker er den højeste Guds trælle og de forkynder jer frelsens vej.“
18  Dette blev hun ved med at gøre i mange dage. Til sidst blev Paulus træt af det og vendte sig om og sagde til ånden: „Jeg befaler dig i Jesu Kristi navn at komme ud af hende.“ Og den kom ud i selv samme time.
19  Da hendes herrer nu så at deres håb om fortjeneste var borte, greb de fat i Paulus og Silas og trak dem hen på torvet til lederne,
20  og idet de førte dem frem for de øverste i byen sagde de: „Disse mænd, som er jøder, skaber megen uro i vor by,
21  og de forkynder skikke som det ikke er os tilladt at antage eller følge, da vi er romere.“
22  Og folkemængden rejste sig samlet imod dem; og de øverste i byen gav, efter at have revet yderklæderne af dem, befaling til at de skulle have stokkeslag.
23  Efter at have tilføjet dem mange slag kastede de dem i fængsel og pålagde arrestforvareren at bevogte dem sikkert.
24  Da han fik en sådan befaling kastede han dem i det inderste fængsel og fastgjorde deres fødder i blokken.
25  Men ved midnat var Paulus og Silas i færd med at bede og at prise Gud med sang; og fangerne hørte på dem.
26  Pludselig kom der et stort jordskælv så fængselets grundvolde rystedes. Og alle døre åbnedes øjeblikkelig, og alles lænker løstes.
27  Da arrestforvareren, som var blevet vækket af sin søvn, så at fængselets døre var åbne, trak han sit sværd og skulle til at gøre det af med sig selv, da han forestillede sig at fangerne var flygtet.
28  Men Paulus råbte med høj røst idet han sagde: „Gør ikke dig selv fortræd, for vi er her alle!“
29  Så bad han om fakler og sprang ind og kastede sig skælvende ned for Paulus og Silas.
30  Og han førte dem ud og sagde: „I herrer, hvad skal jeg gøre for at blive frelst?“
31  De sagde: „Tro på Herren Jesus, og du vil blive frelst, du og din husstand.“
32  Og de talte Jehovas ord til ham og alle som var i hans hus.
33  Og i den nattetime tog han dem med og badede deres sår; og alle, han selv og de som hørte ham til, blev uden tøven døbt.
34  Og han førte dem ind i sit hus og dækkede bord for dem, og han glædede sig usigeligt sammen med hele sin husstand nu da han havde fået tro på Gud.
35  Da det blev dag sendte de øverste i byen betjentene hen for at sige: „Løslad de mænd.“
36  Arrestforvareren meddelte Paulus deres ord: „De øverste har sendt bud om at I kan løslades. Kom derfor nu ud og tag af sted i fred.“
37  Men Paulus sagde til dem: „Offentligt, uden at vi var dømt, pryglede de os, som er romerske borgere, og de kastede os i fængsel; og nu jager de os hemmeligt ud? Bestemt nej! lad dem derimod selv komme og føre os ud.“
38  Betjentene meddelte så de øverste disse ord. De blev bange da de hørte at mændene var romere.
39  Følgelig kom de og bønfaldt dem, og efter at have ført dem ud anmodede de dem om at tage bort fra byen.
40  Og de kom ud af fængselet og gik til Lydias hjem, og da de så brødrene opmuntrede de dem og tog så af sted.
apostlenesgerninger 17
17  De rejste så igennem Amfipolis og Apollonia og kom til Thessalonika, hvor der var en jødisk synagoge.
2  I overensstemmelse med hvad Paulus plejede gik han ind til dem, og på tre sabbatter ræsonnerede han med dem ud fra Skrifterne
3  idet han forklarede og ved hjælp af henvisninger beviste at Messias nødvendigvis måtte lide og opstå fra de døde, og [han sagde]: „Han er Messias, den Jesus som jeg forkynder jer.“
4  Og nogle af dem blev overbevist og sluttede sig til Paulus og Silas, og det samme gjorde en stor mængde af de grækere som dyrkede [Gud], og ikke så få af de fornemme kvinder.
5  Men jøderne, som blev skinsyge, fik fat i nogle onde mænd af dagdriverne og lavede et opløb og begyndte at bringe byen i oprør. Og de angreb Jasons hus og søgte at få dem ført frem for pøbelen.
6  Da de ikke fandt dem, slæbte de Jason og nogle af brødrene hen til byens ledere idet de råbte: „Disse mænd som har vendt op og ned på den beboede jord, er også her,
7  og Jason har modtaget dem som gæster. Og alle disse handler i modstrid med kejserens bestemmelser, idet de siger at der er en anden konge, nemlig Jesus.“
8  De skabte virkelig uro i folkemængden og blandt byens ledere da de hørte dette;
9  og først efter at have ladet Jason og de andre stille tilstrækkelig kaution lod de dem gå.
10  Brødrene sendte straks om natten både Paulus og Silas af sted til Berøa, og da de var kommet dertil gik de ind i jødernes synagoge.
11  Disse [jøder] var mere ædelsindede end de i Thessalonika, for de tog imod ordet med den største iver og undersøgte daglig Skrifterne om disse ting forholdt sig således.
12  Så fik mange af dem tro, og det samme gjorde ikke så få af de agtede græske kvinder og af mændene.
13  Men da jøderne fra Thessalonika fik at vide at Guds ord også blev forkyndt i Berøa af Paulus, kom de også dér for at ægge og oprøre masserne.
14  Så sendte brødrene straks Paulus af sted for at han skulle tage helt til havet; men både Silas og Timoteus blev tilbage dér.
15  De som ledsagede Paulus førte ham imidlertid helt til Athen, og efter at de havde fået bud med til Silas og Timoteus om at komme til ham så hurtigt som muligt, tog de af sted.
16  Mens Paulus ventede på dem i Athen, oprørtes hans ånd i ham over at se at byen var fuld af afguder.
17  Derfor begyndte han i synagogen at ræsonnere med jøderne og de andre som dyrkede [Gud], og hver dag på torvet med dem som tilfældigvis var til stede.
18  Men både nogle af de epikuræiske og nogle af de stoiske filosoffer gav sig til at diskutere med ham, og nogle sagde: „Hvad er det mon dette snakkehoved vil sige?“ Andre: „Han synes at være en som forkynder fremmede guddomme.“ Det var fordi han forkyndte den gode nyhed om Jesus og om opstandelsen.
19  Så greb de fat i ham og førte ham til Areopagus idet de sagde: „Kan vi få at vide hvad denne nye lære som fremholdes af dig, går ud på?
20  Du indfører nemlig noget der lyder mærkeligt i vore ører. Derfor ønsker vi at få at vide hvad disse ting skal betyde.“
21  Nu brugte ingen af athenerne eller de fremmede som var på besøg dér, deres fritid til andet end at fortælle eller at høre nyt.
22  Paulus trådte så frem midt for Areopagus og sagde: „Athenske mænd, jeg ser at I i alle henseender synes at have større frygt for guderne end andre har.
23  Mens jeg gik forbi og nøje betragtede de ting jeres gudsdyrkelse er rettet imod, fandt jeg for eksempel også et alter hvorpå der var skrevet: ’For en ukendt gud.’ Det som I altså viser gudhengivenhed uden at kende det, det forkynder jeg jer.
24  Den Gud som har frembragt verden og alt hvad der er i den, han som er himmelens og jordens Herre, bor ikke i templer der er gjort med hænder;
25  han tjenes heller ikke af menneskers hænder som om han trængte til noget, for han giver selv liv og ånde og alting til alle.
26  Og han har ud af ét [menneske] dannet hver nation af mennesker til at bo på hele jordens flade, og han har bestemt de fastsatte tider og de fastlagte grænser for [menneskenes] bolig,
27  for at de skulle søge Gud, om de kunne famle sig frem til ham og virkelig finde ham, skønt han ikke er langt borte fra en eneste af os.
28  For ved ham lever vi og bevæger vi os og er vi til, sådan som også nogle af digterne iblandt jer har sagt: ’For vi er også hans afkom.’
29  Da vi altså er Guds afkom, bør vi ikke forestille os at Det Guddommelige Væsen er som guld eller sølv eller sten, som noget der er tildannet ved et menneskes kunst og opfindsomhed.
30  Sandt nok har Gud båret over med en sådan uvidenheds tider, men nu meddeler han menneskene at de alle og overalt skal ændre sind.
31  Han har nemlig fastsat en dag på hvilken han har i sinde at dømme den beboede jord med retfærdighed ved en mand som han har udnævnt, og det har han givet alle en garanti for, idet han har oprejst ham fra de døde.“
32  Men da de hørte om en opstandelse fra de døde, begyndte nogle at gøre nar, mens andre sagde: „Vi vil høre dig [fortælle] om dette igen en anden gang.“
33  Således gik Paulus bort fra deres midte,
34  men nogle mænd sluttede sig til ham og fik tro, og blandt dem var Dionysius, en dommer ved Areopagusdomstolen; det samme gjorde en kvinde ved navn Damaris, og andre foruden dem.
apostlenesgerninger 18
18  Efter dette forlod han Athen og kom til Korinth.
2  Og han traf en jøde ved navn Akvila, der stammede fra Pontus og for nylig var kommet fra Italien sammen med sin hustru Priskilla fordi Claudius havde beordret alle jøderne til at forlade Rom. Dem tog han så hen til,
3  og da han havde samme håndværk, blev han i deres hjem, og de arbejdede [sammen], for de var teltmagere af fag.
4  Han holdt imidlertid foredrag i synagogen hver sabbat og arbejdede på at overbevise både jøder og grækere.
5  Da nu både Silas og Timoteus kom ned fra Makedonien, var Paulus stærkt optaget af ordet, idet han aflagde et grundigt vidnesbyrd for jøderne om at Jesus var Messias.
6  Men da de blev ved med at stå imod og spotte, rystede han sine klæder ud og sagde til dem: „Lad jeres blod komme over jeres egne hoveder. Jeg er ren. Fra nu af vil jeg gå til folk fra nationerne.“
7  Følgelig gik han bort derfra og tog ind i huset hos en mand ved navn Titius Justus, som dyrkede Gud og hvis hus stødte op til synagogen.
8  Men Krispus, synagogeforstanderen, fik tro på Herren, og det gjorde hele hans husstand også. Og mange af korintherne som hørte, begyndte at tro og at blive døbt.
9  Og Herren sagde til Paulus i et syn om natten: „Vær ikke bange, men bliv ved med at tale og ti ikke,
10  for jeg er med dig, og ingen skal angribe dig og skade dig; for jeg har et stort folk i denne by.“
11  Så opholdt han sig dér et år og seks måneder mens han underviste i Guds ord iblandt dem.
12  Mens Gallio var prokonsul i Achaia rejste jøderne sig alle som én imod Paulus og førte ham hen til dommersædet
13  idet de sagde: „I modstrid med loven overtaler denne mand mennesker til at dyrke Gud på en anden måde.“
14  Men da Paulus skulle til at åbne munden, sagde Gallio til jøderne: „Hvis der virkelig forelå et retsbrud eller en ond nederdrægtighed, jøder, ville jeg naturligvis tålmodigt finde mig i jer.
15  Men når det er stridsspørgsmål om ord og navne og jeres lov, må I selv tage jer af det. Jeg ønsker ikke at være dommer i disse sager.“
16  Dermed drev han dem bort fra dommersædet.
17  Så greb de alle fat i Sostenes, synagogeforstanderen, og gav sig til at slå ham foran dommersædet. Men intet af dette bekymrede Gallio.
18  Efter at Paulus var blevet der en hel del dage endnu, tog han imidlertid afsked med brødrene og sejlede bort mod Syrien, og sammen med ham Priskilla og Akvila, efter at han i Kenkreæ havde ladet sig klippe, for han havde [aflagt] et løfte.
19  Så kom de til Efesus, og han lod dem blive dér; selv gik han ind i synagogen og ræsonnerede med jøderne.
20  Skønt de blev ved med at anmode ham om at blive der i længere tid, ville han ikke gå med til det
21  men tog afsked og sagde: „Jeg vil vende tilbage til jer igen, om Jehova vil.“ Og han sejlede ud fra Efesus
22  og kom ind til Cæsarea. Og han tog op og hilste på menigheden, og tog så ned til Antiochia.
23  Og da han havde opholdt sig nogen tid dér, rejste han og tog fra sted til sted igennem Galatiens land og Frygien, idet han styrkede alle disciplene.
24  Men en jøde ved navn Apollos, en veltalende mand som stammede fra Alexandria, kom til Efesus, og han var godt kendt med Skrifterne.
25  Denne [mand] var blevet mundtligt undervist i Jehovas vej, og brændende i ånden gav han sig til med nøjagtighed at tale om og undervise i det der havde med Jesus at gøre, skønt han kun var kendt med Johannes’ dåb.
26  Og denne [mand] begyndte at tale frimodigt i synagogen. Da Priskilla og Akvila hørte ham, tog de ham med og forklarede Guds vej nøjere for ham.
27  Da han endvidere ønskede at tage over til Achaia, skrev brødrene til disciplene og tilskyndede dem til at tage venligt imod ham. Da han kom dertil, var han en stor hjælp for dem der ved [Guds] ufortjente godhed havde fået tro,
28  for grundigt og med styrke beviste han offentligt at jøderne havde uret, og påviste ud fra Skrifterne at Jesus var Messias.
apostlenesgerninger 19
19  Det var mens Apollos var i Korinth at Paulus rejste gennem det indre af landet og kom ned til Efesus og fandt nogle disciple;
2  og han sagde til dem: „Modtog I hellig ånd da I fik tro?“ De sagde til ham: „Vi har ikke engang hørt at der er en hellig ånd.“
3  Og han sagde: „Hvad blev I da døbt i?“ De sagde: „I Johannes’ dåb.“
4  Paulus sagde: „Johannes døbte med den dåb der [som symbol] betegner sindsændring, idet han sagde til folket at de skulle tro på den der kom efter ham, det vil sige på Jesus.“
5  Da de hørte dette blev de døbt i Herren Jesu navn.
6  Og da Paulus lagde hænderne på dem, kom den hellige ånd over dem, og de begyndte at tale i tunger og at profetere.
7  I alt var der omkring tolv mænd.
8  Han gik da ind i synagogen, og i tre måneder talte han frimodigt, idet han holdt foredrag og talte overbevisende om Guds rige.
9  Men da nogle blev ved med at forhærde sig og ikke ville tro, idet de talte nedsættende om Vejen over for forsamlingen, trak han sig tilbage fra dem og skilte disciplene ud fra dem, og daglig holdt han foredrag i Tyrannus’ skole[sal].
10  Dette varede i to år, så at alle indbyggerne i [provinsen] Asien hørte Herrens ord, både jøder og grækere.
11  Og Gud blev ved med at gøre kraftige gerninger af usædvanlig art ved Paulus’ hænder,
12  så at man endog bragte tørklæder og forklæder fra hans legeme til de syge, og sygdommene forlod dem, og de onde ånder kom ud.
13  Men nogle af de omrejsende jøder som gav sig af med at uddrive dæmoner, påtog sig også at nævne Herren Jesu navn over dem der havde onde ånder, idet de sagde: „Jeg besværger jer ved den Jesus som Paulus forkynder.“
14  Nu var der syv sønner af en vis Skeva, en jødisk overordnet præst, som gjorde dette.
15  Men som svar sagde den onde ånd til dem: „Jeg kender Jesus, og jeg er kendt med Paulus, men hvem er I?“
16  Og så sprang manden i hvem den onde ånd var, ind på dem, overmandede den ene efter den anden og brugte en sådan vold imod dem at de flygtede nøgne og sårede ud af det hus.
17  Dette blev kendt af alle, både af jøderne og af grækerne som boede i Efesus; og frygt kom over dem alle, og Herren Jesu navn blev fortsat gjort stort.
18  Og mange af dem som havde fået tro, kom og bekendte og fortalte åbent om deres forehavender.
19  Og en hel del af dem der havde øvet magi, samlede deres bøger sammen og brændte dem for alles øjne. Og de regnede værdien af dem sammen og fandt at de var halvtreds tusind stykker sølv værd.
20  Således gik Jehovas ord fortsat vældigt fremad og virkede med styrke.
21  Da nu disse ting var fuldført, besluttede Paulus i sin ånd at han, efter at have gennemgået Makedonien og Achaia, ville rejse til Jerusalem, idet han sagde: „Når jeg er kommet dertil bør jeg også besøge Rom.“
22  Han sendte så to af dem der virkede som tjenere for ham, Timoteus og Erastus, til Makedonien, men selv blev han nogen tid i [provinsen] Asien.
23  På det tidspunkt opstod der ikke så lidt røre om Vejen.
24  Der var nemlig en mand ved navn Demetrius, en sølvsmed, som lavede Artemistempler af sølv og derved skaffede håndværkerne en ikke ringe fortjeneste;
25  og han samlede disse og dem der arbejdede med sådanne ting, og sagde: „Mænd, I ved god besked med at vi har fået vor velstand ved denne virksomhed.
26  Og I ser og hører hvordan denne Paulus ikke alene i Efesus men i næsten hele [provinsen] Asien har overtalt en anselig mængde og fået dem til at skifte mening, idet han siger at de [guder] som er lavet med hænder, ikke er guder.
27  Desuden er der ikke blot fare for at denne vor beskæftigelse vil komme i vanry, men også for at den store gudinde Artemis’ tempel vil blive regnet for intet, og at endog hendes storhed, som hele [provinsen] Asien og den beboede jord dyrker, står over for at blive gjort til intet.“
28  Da mændene hørte dette og fyldtes af harme, begyndte de at råbe og sige: „Stor er efesernes Artemis!“
29  Og byen fyldtes af forvirring, og alle som én stormede de ind i teatret, idet de med magt tog makedonierne Gajus og Aristarkus, Paulus’ rejsefæller, med.
30  Paulus selv ønskede at gå indenfor til folkehoben, men disciplene ville ikke tillade ham det.
31  Selv nogle af medlemmerne af komiteen for fester og idrætslege, som var venligt stemt over for ham, sendte bud til ham og bønfaldt ham om ikke at vove sig ind i teatret.
32  Ja, nogle råbte ét og andre noget andet; forsamlingen var nemlig i forvirring, og de fleste vidste ikke af hvilken grund de var kommet sammen.
33  I forening bragte de så Alexander ud af folkemængden, idet jøderne skubbede ham frem; og Alexander gjorde tegn med hånden og ville med en tale forsvare sig over for folkehoben.
34  Men da de blev klar over at han var jøde, steg et råb som af én røst op fra dem alle, idet de i omkring to timer skreg: „Stor er efesernes Artemis!“
35  Da byskriveren til sidst havde fået folkemængden beroliget, sagde han: „Mænd i Efesus, hvem er der mon blandt menneskene som ikke ved at efesernes by er tempelvogter for den store Artemis og den billedstøtte der faldt fra himmelen?
36  Da dette ikke kan modsiges, bør I altså forholde jer rolige og ikke handle overilet.
37  For I har ført disse mænd herhen som hverken er tempelrøvere eller bespottere af vor gudinde.
38  Hvis altså Demetrius og håndværkerne sammen med ham har en sag imod nogen, holdes der retsdage og der er prokonsuler; lad dem stævne hinanden.
39  Men hvis I søger noget ud over det, må det afgøres i den ordinære forsamling.
40  Vi er jo nemlig i fare for at blive anklaget for oprør i anledning af det der er sket i dag, idet der ikke er en eneste grund som sætter os i stand til at give en forklaring på dette opløb.“
41  Og da han havde sagt dette lod han forsamlingen gå.
apostlenesgerninger 20
20  Da nu uroen havde lagt sig, sendte Paulus bud efter disciplene, og da han havde opmuntret dem og sagt farvel til dem, tog han af sted for at rejse til Makedonien.
2  Efter at have gennemgået disse områder og opmuntret dem der var dér med mangt et ord, kom han til Grækenland.
3  Og da han havde opholdt sig tre måneder dér og jøderne havde planlagt et anslag imod ham da han stod over for at sejle til Syrien, tog han den beslutning at vende tilbage gennem Makedonien.
4  Med ham fulgte Pyrrus’ søn Sopater fra Berøa, thessalonikerne Aristarkus og Sekundus, og Gajus fra Derbe, og Timoteus, og fra [provinsen] Asien Tykikus og Trofimus.
5  Disse fortsatte og ventede på os i Troas;
6  men vi sejlede fra Filippi efter de usyrede brøds dage, og vi kom til dem i Troas inden fem dage; og dér tilbragte vi syv dage.
7  På den første dag i ugen, mens vi var samlet for at få et måltid, begyndte Paulus at tale til dem, da han skulle rejse den næste dag; og han lod sin tale vare til midnat.
8  Der var en hel del lamper i salen ovenpå hvor vi var samlet.
9  En ung mand ved navn Eutykus, som sad ved vinduet, faldt i dyb søvn mens Paulus blev ved at tale, og idet han i søvne sank sammen styrtede han ned fra tredje etage og blev samlet død op.
10  Men Paulus gik ned, kastede sig over ham og omfavnede ham og sagde: „I skal holde op med denne støj og forvirring, for hans sjæl er i ham.“
11  Han gik så op og begyndte måltidet og spiste, og efter at have samtalet en hel del, indtil daggry, tog han til sidst af sted.
12  Og de førte drengen levende derfra og var umådelig trøstede.
13  Vi gik nu i forvejen til båden og sejlede til Assos, hvor vi ville tage Paulus om bord, for således havde han givet besked, idet han selv ville rejse til fods.
14  Og da han stødte til os i Assos, tog vi ham om bord og kom til Mitylene;
15  og efter at være sejlet derfra den følgende dag kom vi lige ud for Chios, men den næste dag lagde vi til ved Samos, og dagen efter kom vi til Milet.
16  Paulus havde nemlig besluttet at sejle forbi Efesus, så han ikke blev udsat for at skulle tilbringe nogen tid i [provinsen] Asien; for han skyndte sig så han om muligt kunne være i Jerusalem på pinsedagen.
17  Fra Milet sendte han imidlertid bud til Efesus og tilkaldte menighedens ældste.
18  Da de kom til ham sagde han til dem: „I ved god besked med hvordan jeg fra den første dag da jeg kom til [provinsen] Asien var hos jer hele tiden,
19  idet jeg trællede for Herren med den største ydmyghed og [under] tårer og prøvelser, som kom over mig ved jødernes anslag,
20  mens jeg ikke holdt mig tilbage fra at meddele jer noget som helst af det som var gavnligt, eller at undervise jer offentligt og fra hus til hus.
21  Men jeg aflagde et grundigt vidnesbyrd for både jøder og grækere om sindsændring over for Gud og tro på vor Herre Jesus.
22  Og nu, se! bundet i ånden er jeg på vej til Jerusalem, skønt jeg ikke ved hvad der skal ske med mig dér,
23  ud over at den hellige ånd fra by til by igen og igen vidner for mig, idet den siger at lænker og trængsler venter mig.
24  Dog regner jeg ikke min sjæl for noget der er mig dyrebart, hvis blot jeg må fuldende mit løb og den tjeneste som jeg har fået fra Herren Jesus, at aflægge grundigt vidnesbyrd om den gode nyhed om Guds ufortjente godhed.
25  Og nu, se! jeg ved at I ikke skal se mit ansigt mere, alle I blandt hvem jeg gik og forkyndte riget.
26  Derfor kalder jeg jer på denne dag til vidne på at jeg er ren for alles blod,
27  for jeg har ikke holdt mig tilbage fra at meddele jer hele Guds beslutning.
28  Giv agt på jer selv og på hele den hjord i hvilken den hellige ånd har sat jer som tilsynsmænd til at vogte Guds menighed, som han købte med blodet af sin egen [søn].
29  Jeg ved at der efter min bortgang vil komme undertrykkende ulve ind iblandt jer, og de vil ikke behandle hjorden skånsomt,
30  og fra jer selv skal der fremstå mænd som vil fremføre fordrejede ting for at trække disciplene bort efter sig.
31  Hold jer derfor vågne, og husk at jeg i tre år, nat og dag, ikke holdt op med at formane hver enkelt med tårer.
32  Og nu betror jeg jer til Gud og til hans ufortjente godheds ord, som kan opbygge jer og give jer arven blandt alle de helligede.
33  Jeg har ikke begæret nogens sølv eller guld eller klædning.
34  I ved selv at disse hænder har sørget for hvad jeg og de der var med mig trængte til.
35  Jeg har i alle ting vist jer at I, ved således at slide i det, bør hjælpe dem som er svage, og huske Herren Jesu ord, da han sagde: ’Der er mere lykke ved at give end ved at modtage.’“
36  Og da han havde sagt dette knælede han ned sammen med dem alle og bad.
37  Og der blev en hel del gråd blandt dem alle, og de faldt Paulus om halsen og kyssede ham ømt,
38  idet de især var smerteligt berørt af det ord han havde sagt om at de ikke mere skulle se hans ansigt. Så gav de sig til at følge ham til båden.
apostlenesgerninger 21
21  Da vi nu havde revet os løs fra dem og var sejlet ud, fulgte vi en lige kurs og kom til Kos, og den følgende [dag] til Rhodos, og derfra til Patara.
2  Og da vi havde fundet en båd som skulle over til Fønikien, gik vi om bord og sejlede bort.
3  Efter at vi havde fået Cypern i sigte, lod vi den bag os på venstre side og sejlede videre til Syrien og lagde ind til Tyrus, for dér skulle båden udlosse [sin] ladning.
4  Vi søgte og fandt disciplene og blev syv dage her. Men ved ånden sagde de igen og igen til Paulus at han ikke skulle sætte sin fod i Jerusalem.
5  Da så vore dage dér var til ende, gik vi ud og begav os på vej, og alle, sammen med kvinderne og børnene, fulgte de os på vej helt uden for byen. Og vi knælede på stranden og bad,
6  og sagde så farvel til hinanden, og vi gik om bord i båden, men de vendte tilbage til deres hjem.
7  Vi fuldførte så sørejsen fra Tyrus og kom til Ptolemais, og vi hilste på brødrene og blev én dag hos dem.
8  Den næste dag tog vi af sted og ankom til Cæsarea, og vi tog ind i huset hos evangelieforkynderen Filip, som var en af de syv, og vi blev hos ham.
9  Denne mand havde fire døtre, jomfruer, som profeterede.
10  Mens vi nu blev der i adskillige dage kom en profet ved navn Agabus ned fra Judæa,
11  og han kom til os og tog Paulus’ bælte, bandt sine egne fødder og hænder og sagde: „Således siger den hellige ånd: ’Den mand som dette bælte tilhører vil jøderne binde på denne måde i Jerusalem og overgive i hænderne på folk fra nationerne.’“
12  Da vi hørte dette, begyndte både vi og de der var fra stedet dér, at bønfalde ham om ikke at gå op til Jerusalem.
13  Så svarede Paulus: „Hvad er det I gør ved at græde og gøre mit hjerte svagt? I kan være forvissede om at jeg er rede til ikke blot at blive bundet men også til at dø i Jerusalem for Herren Jesu navn.“
14  Da han ikke ville lade sig overtale, gav vi op med ordene: „Lad Jehovas vilje ske.“
15  Og efter disse dage forberedte vi os til rejsen og begav os så på vej op til Jerusalem.
16  Og nogle af disciplene fra Cæsarea tog også med os for at føre os til den mand i hvis hjem vi skulle være gæster, en vis Mnason fra Cypern, en af de første disciple.
17  Da vi kom til Jerusalem tog brødrene med glæde imod os.
18  Og den følgende [dag] gik Paulus sammen med os ind til Jakob; og alle de ældste var til stede.
19  Og han hilste på dem og begyndte i detaljer at berette om det Gud havde gjort blandt nationerne ved hans tjeneste.
20  Efter at have hørt dette begyndte de at herliggøre Gud, og de sagde til ham: „Du ser, broder, hvor mange tusind der er blandt jøderne som har fået tro, og de er alle nidkære for loven.
21  Men de har hørt det rygte om dig at du har lært alle jøderne blandt nationerne frafald fra Moses, idet du har sagt at de ikke skal omskære deres børn og heller ikke gå efter skikkene [som er påbudt].
22  Hvad er der da at gøre ved det? Under alle omstændigheder vil de høre at du er kommet.
23  Gør derfor dette som vi siger dig: Vi har fire mænd med et løfte på sig.
24  Tag disse mænd med og rens dig ceremonielt sammen med dem og dæk deres udgifter, så de kan få hovedet raget. Så vil enhver vide at der intet er om de rygter de har hørt om dig, men at du vandrer regelret, idet du også selv holder loven.
25  Med hensyn til de troende fra nationerne så har vi udsendt [et brev] med den afgørelse at de skal holde sig fra det der er ofret til afguder såvel som fra blod og det kvalte og fra utugt.“
26  Så tog Paulus mændene med sig den næste dag og rensede sig ceremonielt sammen med dem og gik ind i templet for at give besked om de ceremonielle renselsesdage der skulle gå før offeret kunne bringes for hver enkelt af dem.
27  Da nu de syv dage var ved at være til ende, så jøderne fra Asien ham i templet, og de begyndte at bringe hele folkemængden i forvirring, og de lagde hånd på ham
28  idet de råbte: „Israelitiske mænd, hjælp! Dette er den mand som overalt underviser enhver imod folket og loven og dette sted, og dertil kommer at han endog har ført grækere ind i templet og vanhelliget dette hellige sted.“
29  De havde nemlig tidligere set Trofimus fra Efesus i byen sammen med ham, og de mente at Paulus havde ført ham ind i templet.
30  Og hele byen var sat i bevægelse, og folket stimlede sammen, og de greb fat i Paulus og trak ham uden for templet. Og straks blev dørene lukket.
31  Og mens de søgte at dræbe ham, kom en anmeldelse op til militærtribunen over hærafdelingen om at hele Jerusalem var i forvirring;
32  og han tog med det samme soldater og centurioner med og løb ned til dem. Da de fik øje på militærtribunen og soldaterne, holdt de op med at slå Paulus.
33  Så kom militærtribunen derhen og greb fat i ham og befalede at han skulle bindes med to lænker; og han begyndte at forhøre sig om hvem han kunne være og hvad han havde gjort.
34  Men nogle i mængden gav sig til at råbe ét, og andre noget andet. Da han ikke kunne få noget sikkert at vide på grund af uroen, befalede han at han skulle føres til soldaternes kvarter.
35  Men da han kom op på trappen blev situationen sådan at han måtte bæres af soldaterne på grund af mængdens voldsomhed;
36  for folkemængden blev ved at følge efter og råbe: „Væk med ham!“
37  Da nu Paulus skulle til at føres til soldaternes kvarter, sagde han til militærtribunen: „Har jeg lov til at sige noget til dig?“ Han sagde: „Kan du græsk?
38  Er du da ikke den ægypter som for nogen tid siden stiftede et oprør og førte de fire tusind dolkmænd ud i ørkenen?“
39  Så sagde Paulus: „Nej, jeg er jøde, fra Tarsus i Kilikien, borger i en ikke ukendt by. Jeg beder dig, giv mig lov til at tale til folket.“
40  Efter at han havde givet lov til det, gjorde Paulus, der stod på trappen, tegn med hånden til folket. Da der var blevet udbredt tavshed, talte han til dem på det hebraiske sprog idet han sagde:
apostlenesgerninger 22
22  „Mænd, brødre og fædre, hør nu mit forsvar over for jer!“
2  (Da de hørte at han talte til dem på det hebraiske sprog, forholdt de sig endnu mere stille, og han sagde:)
3  „Jeg er jøde, født i Tarsus i Kilikien, men opdraget i denne by ved Gamaliels fødder, oplært efter den fædrene lovs strenghed, idet jeg var nidkær for Gud ligesom I alle er det i dag.
4  Og jeg forfulgte denne Vej indtil døden, idet jeg lod både mænd og kvinder binde og overgive til fængsler,
5  hvad både ypperstepræsten og hele ældsterådet kan bevidne for mig. Fra dem fik jeg også breve til brødrene i Damaskus, og jeg var på vej for også at føre dem som var dér, bundne til Jerusalem for at de kunne blive straffet.
6  Men som jeg var på vej og nærmede mig Damaskus, omkring middag, skete det at et stærkt lys fra himmelen pludselig strålede omkring mig,
7  og jeg faldt til jorden og hørte en stemme sige til mig: ’Saul, Saul, hvorfor forfølger du mig?’
8  Jeg svarede: ’Hvem er du, Herre?’ Og han sagde til mig: ’Jeg er Jesus, Nazaræeren, som du forfølger.’
9  De der var sammen med mig så rigtignok lyset, men hørte ikke hans stemme som talte til mig.
10  Så sagde jeg: ’Hvad skal jeg gøre, Herre?’ Herren sagde til mig: ’Rejs dig, gå til Damaskus, og dér vil der blive talt til dig om alt det som det er bestemt du skal gøre.’
11  Og da jeg ikke kunne se noget på grund af denne lysglans, blev jeg ført ved hånden af dem som var sammen med mig, og kom til Damaskus.
12  Og Ananias, en mand der var gudfrygtig efter loven, med et godt omdømme blandt alle de derboende jøder,
13  kom til mig, og idet han stod hos mig sagde han til mig: ’Saul, broder, bliv seende igen!’ Og i selv samme time så jeg op på ham.
14  Han sagde: ’Vore forfædres Gud har udvalgt dig til at lære hans vilje at kende og til at se den Retfærdige og høre hans munds røst,
15  for du skal være vidne for ham over for alle mennesker om det du har set og hørt.
16  Og nu, hvorfor tøver du? Rejs dig, bliv døbt og vask dine synder bort ved at påkalde hans navn.’
17  Men da jeg var vendt tilbage til Jerusalem og var i templet og bad, faldt jeg i trance
18  og så ham, idet han sagde til mig: ’Skynd dig og kom hurtigt ud af Jerusalem, for de vil ikke tage velvilligt imod dit vidnesbyrd om mig.’
19  Og jeg sagde: ’Herre, de ved selv god besked med at jeg i den ene synagoge efter den anden plejede at fængsle og piske dem der troede på dig;
20  og da dit vidne Stefanus’ blod blev udgydt, stod jeg selv ved siden af og godkendte [det] og passede på deres yderklæder som gjorde det af med ham.’
21  Og dog sagde han til mig: ’Begiv dig på vej, for jeg vil sende dig ud til nationer langt borte.’“
22  De blev ved med at høre på ham indtil dette ord, så hævede de deres stemmer og sagde: „Væk fra jorden med sådan en, for han bør ikke leve!“
23  Og da de råbte højt og smed om sig med deres yderklæder og kastede støv op i luften,
24  befalede militærtribunen at han skulle føres ind i soldaternes kvarter, og han sagde at han skulle forhøres under piskeslag, så han kunne blive helt klar over af hvilken grund de råbte sådan imod ham.
25  Men da de havde strakt Paulus ud til piskningen, sagde han til centurionen som stod der: „Har I lov til at piske en mand som er romer og som ikke er dømt?“
26  Da centurionen hørte dette, gik han til militærtribunen og aflagde rapport idet han sagde: „Hvad har du i sinde at gøre? Denne mand er jo romer.“
27  Så kom militærtribunen hen til ham og sagde: „Sig mig, er du romer?“ Han sagde: „Ja.“
28  Militærtribunen svarede: „Jeg har erhvervet denne borgerret for en stor sum.“ Paulus sagde: „Jeg er endog født [med den].“
29  Straks trådte så de mænd der skulle til at forhøre ham under tortur, tilbage fra ham; også militærtribunen blev bange da han blev klar over at han var romer og at han havde bundet ham.
30  Da han ønskede at få helt sikkert at vide hvorfor han blev anklaget af jøderne, løste han ham så den næste dag og befalede de øverste præster og hele Sanhedrinet at samles. Og han førte Paulus ned og fremstillede ham for dem.
apostlenesgerninger 23
23  Idet Paulus så fast på Sanhedrinet sagde han: „Mænd, brødre, jeg har levet mit liv for Gud med en fuldstændig ren samvittighed indtil denne dag.“
2  Da gav ypperstepræsten Ananias dem der stod ved siden af ham, ordre til at slå ham på munden.
3  Så sagde Paulus til ham: „Gud skal slå dig, du hvidkalkede væg. Sidder du for at dømme mig efter loven samtidig med at du i strid med loven befaler at man skal slå mig?“
4  De der stod ved siden af sagde: „Håner du Guds ypperstepræst?“
5  Og Paulus sagde: „Brødre, jeg vidste ikke at han var ypperstepræst. Der står jo skrevet: ’Du må ikke tale nedsættende om en af dit folks ledere.’“
6  Da nu Paulus blev klar over at den ene del bestod af saddukæere og den anden af farisæere, råbte han i Sanhedrinet: „Mænd, brødre, jeg er farisæer, søn af farisæere. Det er for håbet om dødes opstandelse jeg står og skal dømmes.“
7  Da han sagde dette blev der uenighed mellem farisæerne og saddukæerne, og forsamlingen deltes.
8  Saddukæerne siger nemlig at der hverken er opstandelse eller engel eller ånd, men farisæerne bekender offentligt alle disse ting.
9  Så blev der en vældig råben, og nogle af de skriftlærde af farisæernes parti stod frem og begyndte en heftig strid idet de sagde: „Vi finder intet uret hos denne mand; og hvis en ånd eller en engel har talt til ham, ——.“
10  Da nu uenigheden blev stor, blev militærtribunen bange for at Paulus ville blive flået i stykker af dem, og han befalede vagtmandskabet at gå ned og rive ham ud af deres midte og føre ham ind i soldaternes kvarter.
11  Men den følgende nat stod Herren hos ham og sagde: „Vær ved godt mod! For ligesom du har aflagt et grundigt vidnesbyrd i Jerusalem om det der vedrører mig, således skal du også vidne i Rom.“
12  Da det nu blev dag rottede jøderne sig sammen og forpligtede sig med en forbandelse, idet de sagde at de hverken ville spise eller drikke før de havde dræbt Paulus.
13  Der var mere end fyrre mænd som havde dannet denne sammensværgelse,
14  og de gik til de øverste præster og de ældste og sagde: „Vi har højtideligt forpligtet os med en forbandelse til ikke at spise noget før vi har dræbt Paulus.
15  Nu må I derfor sammen med Sanhedrinet oplyse militærtribunen om at han skal føre ham ned til jer, som om I har i sinde nøjere at afgøre de forhold der vedrører ham. Men før han når frem vil vi være parate til at gøre det af med ham.“
16  Imidlertid hørte Paulus’ søstersøn om deres baghold, og han kom og gik ind i soldaternes kvarter og meddelte det til Paulus.
17  Paulus kaldte så en af centurionerne til sig og sagde: „Før denne unge mand til militærtribunen, for han har noget at meddele ham.“
18  Han tog ham så og førte ham til militærtribunen og sagde: „Fangen Paulus kaldte mig til sig og anmodede mig om at føre denne unge mand til dig, da han har noget at fortælle dig.“
19  Militærtribunen tog ham ved hånden og trak ham til side og begyndte at forhøre sig da de var alene: „Hvad er det du har at meddele mig?“
20  Han sagde: „Jøderne har aftalt at de vil anmode dig om at lade Paulus føre ned til Sanhedrinet i morgen som om man har i sinde at forhøre sig nøjere om ham.
21  Lad dem endelig ikke overtale dig, for over fyrre af deres mænd ligger i baghold efter ham, og de har med en forbandelse forpligtet sig til hverken at spise eller drikke før de har gjort det af med ham; og de er nu parate og venter på løftet fra dig.“
22  Så lod militærtribunen den unge mand gå, efter at have pålagt ham dette: „Sig ikke til nogen at du har oplyst mig om dette.“
23  Og han kaldte to af centurionerne til sig og sagde: „Gør to hundrede soldater klar til at marchere til Cæsarea, og halvfjerds ryttere og to hundrede spydbærere, ved nattens tredje time.
24  Sørg også for lastdyr så de kan lade Paulus ride og bringe ham sikkert til Felix, landshøvdingen.“
25  Og han skrev et brev der havde denne form:
26  „Claudius Lysias sender hilsen til den højtærede landshøvding Felix.
27  Denne mand blev grebet af jøderne og var ved at blive slået ihjel af dem, da jeg hurtigt kom til med vagtmandskabet og befriede ham, fordi jeg erfarede at han var romer.
28  Og da jeg ønskede at blive helt klar over af hvilken grund de anklagede ham, førte jeg ham ned i deres sanhedrin.
29  Jeg fandt at han blev anklaget for nogle stridsspørgsmål angående deres lov, men ikke anklaget for en eneste ting som fortjener død eller lænker.
30  Imidlertid er det blevet meldt mig at et anslag er planlagt imod denne mand, og derfor sender jeg ham med det samme til dig og pålægger anklagerne at udtale sig imod ham over for dig.“
31  I overensstemmelse med deres ordre tog disse soldater så Paulus og førte ham om natten til Antipatris.
32  Den næste dag vendte de tilbage til soldaternes kvarter og lod rytterne rejse videre med ham.
33  Da de kom til Cæsarea afleverede de brevet til landshøvdingen og fremstillede ligeledes Paulus for ham.
34  Han læste det og forhørte sig om hvilken provins han var fra, og konstaterede at han var fra Kilikien.
35  „Jeg vil forhøre dig grundigt,“ sagde han, „når dine anklagere også kommer.“ Og han befalede at han skulle holdes bevogtet i Herodes’ prætorianske palads.
apostlenesgerninger 24
24  Fem dage senere kom ypperstepræsten Ananias ned sammen med nogle ældste og en offentlig taler, en vis Tertullus, og de indgav anmeldelse til landshøvdingen imod Paulus.
2  Da Tertullus blev kaldt ind begyndte han sin anklage idet han sagde: „Megen fred nyder vi ved dig, og reformer finder sted i denne nation ved din fremsynethed;
3  det tager vi til alle tider og alle vegne imod, højtærede Felix, med største taknemmelighed.
4  Men for at jeg ikke skal sinke dig yderligere, bønfalder jeg dig om at du i din venlighed vil høre på os i korthed.
5  For vi har fundet at denne mand er en pest og en oprørsstifter blandt alle jøderne på hele den beboede jord, og anfører for nazaræernes sekt,
6  en som også har forsøgt at vanhellige templet, og vi har pågrebet ham.
7  ——
8  Du kan selv ved at forhøre ham finde ud af alt dette som vi anklager ham for.“
9  Så sluttede jøderne sig også til angrebet, idet de hævdede at dette forholdt sig således.
10  Og Paulus svarede, da landshøvdingen nikkede til ham at han skulle tale: „Da jeg udmærket ved at denne nation har haft dig som dommer i mange år, taler jeg trygt til mit forsvar om det der angår mig,
11  idet du er i stand til at finde ud af at det ikke er mere end tolv dage siden jeg gik op for at tilbede i Jerusalem;
12  og ingen har fundet mig i diskussion med nogen eller i færd med at få en skare til at danne opløb, hverken i templet eller i synagogerne eller noget sted i byen.
13  De kan heller ikke over for dig bevise det de anklager mig for nu.
14  Men jeg indrømmer dette over for dig: i overensstemmelse med den vej som de kalder en ’sekt’, således yder jeg mine forfædres Gud hellig tjeneste, idet jeg tror på alt det der står i loven og det der er skrevet hos profeterne;
15  og jeg har håb til Gud, et håb som disse også selv nærer, at der vil finde en opstandelse sted af både retfærdige og uretfærdige.
16  Derfor øver jeg mig netop altid i at have bevidstheden om ikke at støde an hos Gud og mennesker.
17  Efter flere år kom jeg så for at bringe barmhjertighedsgaver til min nation, og offergaver.
18  Mens jeg var i færd med dette, fandt de mig i templet, ceremonielt renset og ikke sammen med en folkemængde eller med i optøjer. Men der var nogle jøder fra [provinsen] Asien,
19  og de burde være til stede her hos dig og anklage mig hvis de skulle have noget imod mig.
20  Eller lad de [mænd] her selv sige hvad uret de fandt da jeg var stillet for Sanhedrinet,
21  bortset fra den ene ytring som jeg råbte da jeg stod iblandt dem: ’Det er for de dødes opstandelse jeg i dag står for jer og skal dømmes!’“
22  Men Felix, som vidste temmelig nøje besked med Vejen, begyndte at holde [mændene] hen, og han sagde: „Når Lysias, militærtribunen, kommer ned, skal jeg træffe afgørelse i disse sager vedrørende jer.“
23  Og han gav centurionen ordre til at [Paulus] skulle holdes i forvaring og have nogen lempelse, og at ingen af hans egne måtte hindres i at yde ham tjeneste.
24  Nogle dage senere kom Felix med sin hustru Drusilla, som var jødinde, og han lod Paulus hente og hørte på ham om troen på Kristus Jesus.
25  Men da han talte om retfærdighed og selvbeherskelse og den kommende dom, blev Felix forskrækket og svarede: „Foreløbig kan du gå, og når jeg får tid skal jeg tilkalde dig igen.“
26  Samtidig håbede han også at Paulus ville give ham penge. Derfor lod han ham også hente hyppigere og talte med ham.
27  Men da der var gået to år blev Felix efterfulgt af Porkius Festus; og da Felix gerne ville indynde sig hos jøderne, efterlod han Paulus bundet.
apostlenesgerninger 25
25  Da så Festus var tiltrådt [som landshøvding over] provinsen, tog han tre dage senere fra Cæsarea op til Jerusalem;
2  og de øverste præster og jødernes førende mænd indgav anmeldelse imod Paulus til ham. Og de begyndte at bønfalde ham
3  idet de bad om at han, til gunst for dem, men mod [Paulus], ville lade ham hente til Jerusalem; for de var ved at lave et baghold for at gøre det af med ham på vejen.
4  Festus svarede imidlertid at Paulus skulle holdes forvaret i Cæsarea og at han selv snart ville tage af sted dertil.
5  „Lad derfor,“ sagde han, „dem iblandt jer som har indflydelse, tage ned sammen med mig og anklage ham, hvis der er noget forkert ved manden.“
6  Da han havde tilbragt højst en otte-ti dage iblandt dem, tog han ned til Cæsarea, og den næste dag tog han plads på dommersædet og befalede at Paulus skulle føres ind.
7  Da han var kommet, stillede de jøder som var kommet ned fra Jerusalem sig rundt om ham og fremførte mange og alvorlige beskyldninger imod ham, [beskyldninger] som de ikke kunne føre bevis for.
8  Paulus sagde imidlertid til sit forsvar: „Hverken imod jødernes lov eller imod templet eller imod kejseren har jeg begået nogen synd.“
9  Festus, som gerne ville indynde sig hos jøderne, sagde som svar til Paulus: „Vil du tage op til Jerusalem og lade dig dømme dér af mig vedrørende disse ting?“
10  Men Paulus sagde: „Jeg står for kejserens dommersæde; det er dér jeg bør dømmes. Jeg har ikke gjort jøderne nogen uret, som du også udmærket godt ved.
11  Hvis jeg, på den ene side, virkelig er en forbryder og har begået noget der fortjener døden, vægrer jeg mig ikke ved at dø; hvis der, på den anden side, intet er om det som disse anklager mig for, kan ingen som en gunstbevisning udlevere mig til dem. Jeg appellerer til kejseren!“
12  Da svarede Festus efter at have talt med rådsforsamlingen: „Til kejseren har du appelleret, til kejseren skal du komme.“
13  Da der nu var gået nogle dage, kom kong Agrippa og Berenike ned til Cæsarea på høflighedsbesøg hos Festus.
14  Mens de tilbragte nogle dage dér, forelagde Festus Paulus’ sag for kongen idet han sagde: „En mand er af Felix efterladt her som fange,
15  og da jeg var i Jerusalem indgav de øverste præster og jødernes ældste anmeldelse imod ham, idet de bad om at få ham dømt skyldig.
16  Men jeg svarede dem at det ikke er romersk skik som en gunstbevisning at udlevere noget menneske før den anklagede har stået ansigt til ansigt med sine anklagere og haft lejlighed til at forsvare sig imod sigtelsen.
17  Da de så var kommet sammen her, tøvede jeg ikke men satte mig den følgende dag på dommersædet og befalede at manden skulle føres ind.
18  Da anklagerne trådte frem, fremførte de ikke nogen beskyldning imod ham for de onde gerninger jeg havde formodet.
19  De havde blot nogle stridigheder med ham om deres egen gudsdyrkelse og om en vis Jesus som var død men som Paulus blev ved med at hævde var i live.
20  Da jeg var i vildrede med hensyn til diskussionen om disse emner, gik jeg over til at spørge om han var villig til at tage til Jerusalem og blive dømt dér vedrørende disse sager.
21  Men da Paulus ved appel krævede at blive holdt i forvaring indtil den kejserlige majestæts domsafsigelse, befalede jeg at han skulle holdes forvaret indtil jeg kunne sende ham til kejseren.“
22  Da [sagde] Agrippa til Festus: „Jeg ville også selv gerne høre manden.“ „I morgen,“ sagde han, „skal du høre ham.“
23  Den næste dag kom Agrippa og Berenike så med pomp og pragt og gik ind i audienssalen sammen med såvel militærtribuner som fremtrædende mænd fra byen, og da Festus gav befaling, blev Paulus ført ind.
24  Og Festus sagde: „Kong Agrippa og alle I mænd som er til stede her sammen med os, I ser nu denne mand om hvem hele jødernes mængde har henvendt sig til mig, både i Jerusalem og her, og råbt at han ikke burde leve mere.
25  Men jeg forstod at han ikke havde begået noget som fortjente døden. Da så denne [mand] selv appellerede til den kejserlige majestæt, besluttede jeg at sende ham af sted.
26  Men jeg har ikke noget sikkert at skrive om ham til [min] herre. Derfor har jeg ført ham frem for jer, og især for dig, kong Agrippa, for at jeg, efter at forhøret har fundet sted, kan have noget at skrive.
27  For det forekommer mig meningsløst at sende en fange af sted uden også at angive beskyldningerne imod ham.“
apostlenesgerninger 26
26  Agrippa sagde til Paulus: „Det tillades dig at tale din sag.“ Da slog Paulus ud med hånden og begyndte sin forsvarstale:
2  „Kong Agrippa, jeg regner mig for lykkelig over at det er for dig jeg i dag skal forsvare mig vedrørende alt det som jeg anklages for af jøderne,
3  især fordi du er ekspert med hensyn til alle jødernes skikke såvel som deres stridsspørgsmål. Jeg beder dig derfor høre tålmodigt på mig.
4  Om min livsførelse fra ungdommen af, som den formede sig fra begyndelsen blandt folk fra min nation og i Jerusalem, da ved jo alle de jøder
5  der har kendt mig fra tidligere, fra først af, hvis blot de ville aflægge vidnesbyrd, at jeg har levet som farisæer efter vor tilbedelsesforms strengeste sekt.
6  Og dog står jeg nu og skal dømmes for håbet om opfyldelsen af det løfte som Gud gav vore forfædre,
7  mens vort tolvstammefolk håber at nå frem til opfyldelsen af det ved intenst at yde ham hellig tjeneste nat og dag. Det er angående dette håb, konge, jeg anklages af jøder.
8  Hvorfor bliver det bedømt som utroligt blandt jer at Gud oprejser døde?
9  Jeg for mit vedkommende tænkte virkelig ved mig selv at jeg burde udrette meget imod Jesus Nazaræerens navn;
10  og det gjorde jeg i Jerusalem, og mange af de hellige spærrede jeg inde i fængsler, idet jeg havde fået bemyndigelse dertil fra de øverste præster; og når de skulle henrettes, afgav jeg min stemme imod dem.
11  Og i alle synagogerne har jeg ved at straffe dem mange gange, prøvet at tvinge dem til at afsværge [deres tro]; og jeg rasede i den grad imod dem at jeg endog forfulgte dem i byer uden for [landet].
12  Midt i alt dette, mens jeg var på rejse til Damaskus med bemyndigelse og fuldmagt fra de øverste præster,
13  så jeg ved middagstid på vejen, konge, et lys fra himmelen, klarere end solens glans, stråle omkring mig og omkring dem som rejste sammen med mig.
14  Og da vi alle var faldet til jorden hørte jeg en stemme sige til mig på det hebraiske sprog: ’Saul, Saul, hvorfor forfølger du mig? Det vil blive hårdt for dig at blive ved med at sparke imod pigkæppens stik.’
15  Men jeg sagde: ’Hvem er du, Herre?’ Og Herren sagde: ’Jeg er Jesus, som du forfølger.
16  Men rejs dig nu og stå på dine fødder. Derfor har jeg nemlig vist mig for dig, for at udvælge dig som tjener og vidne om ting du har set og om ting jeg vil lade dig se angående mig,
17  idet jeg udfrier dig fra [dette] folk og fra nationerne, som jeg sender dig til
18  for at åbne deres øjne, for at vende dem fra mørke til lys og fra Satans myndighed til Gud, for at de kan få tilgivelse for synder og en arv iblandt dem der er helligede ved troen på mig.’
19  Derfor, kong Agrippa, var jeg ikke ulydig mod det himmelske syn,
20  men jeg gav mig til at bringe det budskab ud, først til dem i Damaskus, og så til dem i Jerusalem, og over hele Judæas land, og til folk fra nationerne, at de skulle ændre sind og vende sig til Gud ved at gøre gerninger der stemmer med sindsændringen.
21  På grund af disse ting greb jøderne mig i templet og forsøgte at slå mig ihjel.
22  Men ved den hjælp jeg fik fra Gud har jeg fortsat indtil denne dag med at vidne for både små og store, og jeg siger intet ud over det som både profeterne og Moses har udtalt skulle ske,
23  at Messias skulle lide, og at han som den første til at blive oprejst fra de døde skulle forkynde lys både for dette folk og for nationerne.“
24  Mens han udtalte dette til sit forsvar, sagde Festus med høj røst: „Du er ved at blive vanvittig, Paulus! Den megen lærdom driver dig til vanvid!“
25  Men Paulus sagde: „Jeg er ikke ved at blive vanvittig, højtærede Festus, men jeg fremsætter udtalelser af sandhed og af et sundt sind.
26  I virkeligheden ved kongen, som jeg frimodigt taler til, god besked om disse ting; jeg er nemlig overbevist om at ikke én af disse ting undgår hans opmærksomhed, for dette er ikke foregået i en afkrog.
27  Tror du, kong Agrippa, Profeterne? Jeg ved du tror.“
28  Men Agrippa sagde til Paulus: „På kort tid kunne du overtale mig til at blive en kristen!“
29  Dertil sagde Paulus: „Jeg ville ønske over for Gud at ikke alene du men også alle de som hører mig i dag, hvad enten det tager kort tid eller lang tid, måtte blive sådan som jeg selv er, bortset fra disse lænker.“
30  Og kongen rejste sig, og det gjorde landshøvdingen og Berenike og mændene der sad sammen med dem også.
31  Og idet de trak sig tilbage talte de med hinanden og sagde: „Denne mand øver intet som fortjener død eller lænker.“
32  Endvidere sagde Agrippa til Festus: „Denne mand kunne have været løsladt hvis han ikke havde appelleret til kejseren.“
apostlenesgerninger 27
27  Da det nu var besluttet at vi skulle sejle til Italien, overgav man både Paulus og nogle andre fanger til en centurion ved navn Julius fra Den Kejserlige Hærafdeling.
2  Efter at vi var gået om bord i en båd fra Adramyttium der skulle sejle til steder langs [provinsen] Asiens kyst, sejlede vi ud, og sammen med os var Aristarkus, en makedonier fra Thessalonika.
3  Og den næste dag lagde vi til i Zidon, og Julius behandlede Paulus humant og tillod ham at gå til sine venner og nyde [deres] omsorg.
4  Og da vi lagde ud derfra, sejlede vi ind [i læ] under Cypern, fordi vi havde modvind;
5  derpå sejlede vi over det åbne hav langs Kilikien og Pamfylien og løb ind til Myra i Lykien.
6  Og dér fandt centurionen en båd fra Alexandria som sejlede til Italien, og han fik os om bord i den.
7  Efter at vi havde sejlet langsomt i adskillige dage og med besvær var nået ud for Knidus, idet vinden ikke lod os komme videre, sejlede vi ind [i læ] under Kreta ved Salmone,
8  og med besvær passerede vi den langs kysten og kom til et sted som kaldes Gode Havne, i hvis nærhed byen Lasæa lå.
9  Da der var gået en anselig tid og det nu var farligt at sejle fordi endog [forsoningsdags]fasten allerede var ovre, kom Paulus med en henstilling
10  idet han sagde til dem: „Mænd, jeg ser at sejladsen vil være forbundet med skade og stort tab, ikke blot for ladningen og båden, men også for vore sjæle.“
11  Men centurionen stolede mere på kaptajnen og skibets ejer end på det Paulus sagde.
12  Da nu havnen var uegnet til at overvintre i, tilrådede de fleste at man skulle sejle derfra og se om man dog kunne nå til Føniks og overvintre dér, en havn på Kreta som vender mod nordøst og mod sydøst.
13  Da der desuden blæste en svag sydlig vind, mente de at de så godt som havde nået hvad de havde sat sig for, og de lettede anker og begyndte at sejle tæt forbi langs Kretas kyst.
14  Men ikke længe efter kastede en orkanagtig vind, der kaldes Eurakvilo, sig over [øen].
15  Da båden blev revet med og ikke kunne holde stævnen mod vinden, gav vi efter og lod os drive.
16  Vi løb nu ind [i læ] under en lille ø som kaldes Kauda, og dog kunne vi næsten ikke få jollen [ved agterskibet] under kontrol.
17  Og efter at de havde hejset den om bord, begyndte de at bruge hjælpemidler til at undersurre båden med, og af frygt for at løbe på grund i Syrten firede de sejlene ned og lod sig således drive.
18  Men da vi blev stærkt hærget af stormen, begyndte man den følgende [dag] at lette skibet;
19  og den tredje [dag] kastede de med egne hænder bådens takkelage over bord.
20  Da hverken sol eller stjerner havde vist sig i flere dage og en ikke helt lille storm var over os, begyndte alt håb om redning for os til sidst at svinde.
21  Da man nu længe havde afholdt sig fra at spise, trådte Paulus frem midt iblandt dem og sagde: „Mænd, I burde virkelig have taget imod mit råd og ikke være sejlet ud fra Kreta og have lidt denne skade og dette tab.
22  Alligevel henstiller jeg nu til jer at være ved godt mod, for ikke én sjæl af jer skal gå tabt, kun båden.
23  En engel fra den Gud som jeg tilhører og som jeg yder hellig tjeneste, stod nemlig i nat hos mig
24  og sagde: ’Vær ikke bange, Paulus. For kejseren skal du komme til at stå, og se, Gud har frit skænket dig alle dem som sejler sammen med dig.’
25  Vær derfor ved godt mod, mænd, for jeg har den tro til Gud at det vil gå nøjagtig som det er blevet sagt mig.
26  Vi skal imidlertid strande på en ø.“
27  Det var nu den fjortende nat, og mens vi blev kastet hid og did på Adria[terhavet] begyndte sømændene ved midnatstid at formode at de var ved at nærme sig noget land.
28  Og de loddede dybden og fandt at den var tyve favne; og da de var kommet lidt længere frem og igen loddede dybden, fandt de at den var femten favne.
29  Og da de frygtede at vi måske ville strande et eller andet sted på klipperne, kastede de fire ankre ud fra agterstavnen og ønskede at det skulle blive dag.
30  Men da sømændene søgte at slippe væk fra båden og firede jollen ned i søen under foregivende af at ville lægge ankre ud fra forstavnen,
31  sagde Paulus til centurionen og soldaterne: „Hvis ikke disse mænd bliver i båden, kan I ikke blive reddet.“
32  Så huggede soldaterne jollens reb over og lod den falde ned.
33  Da det nu var ved at blive dag begyndte Paulus at opmuntre alle til at tage sig noget mad, idet han sagde: „I dag er det den fjortende dag I har ventet uafbrudt uden at spise, idet I ikke har taget noget til jer.
34  Jeg opmuntrer jer derfor til at tage jer noget mad, for det er af betydning for jeres redning; for ikke et hovedhår skal gå tabt for en eneste af jer.“
35  Efter at have sagt dette tog han et brød, takkede Gud for øjnene af alle og brækkede det i stykker og begyndte at spise.
36  Alle blev da ved godt mod, og de begyndte selv at tage føde til sig.
37  I alt var vi i båden to hundrede og seksoghalvfjerds sjæle.
38  Da de havde fået mad og var blevet mætte, gav de sig til at lette båden ved at kaste hveden ud i havet.
39  Da det endelig blev dag kunne de ikke genkende landet, men de lagde mærke til en bugt med en strand, og dér var de besluttede på at sætte båden på grund, hvis de kunne.
40  Så kappede de ankrene og overlod dem til havet, idet de samtidig løste surringstovene på styreårerne, og efter at have hejst forsejlet for vinden styrede de mod stranden.
41  Da de kom ind på en revle med hav på begge sider, løb de skibet på grund dér, og forstavnen borede sig fast og blev stående urokkelig, men agterstavnen begyndte at blive slået i stykker ved [havets] voldsomhed.
42  Så tog soldaterne den beslutning at de ville dræbe fangerne for at ingen skulle svømme bort og undslippe.
43  Men centurionen ønskede at bringe Paulus sikkert frem og hindrede dem i [at udføre] deres beslutning. Og han gav befaling til at de der kunne svømme skulle kaste sig i havet og søge i land først,
44  og de øvrige skulle følge efter, nogle på planker og andre på vragdele fra båden. Og således gik det til at alle kom sikkert i land.
apostlenesgerninger 28
28  Og da vi var nået i sikkerhed, så erfarede vi at øen blev kaldt Malta.
2  Og de fremmedsprogede indbyggere viste os en usædvanlig menneskekærlighed, for de tændte et bål og tog sig af os alle på grund af regnen der faldt og på grund af kulden.
3  Men da Paulus samlede et bundt tørre grene og lagde det på bålet, kom en giftslange ud som følge af heden og bed sig fast i hans hånd.
4  Da de fremmedsprogede indbyggere fik øje på det giftige dyr der hang ned fra hans hånd, sagde de til hinanden: „Dette menneske er uden tvivl en morder, og selv om han nåede i sikkerhed fra havet, har den hævnende retfærdighed ikke tilladt ham at blive i live.“
5  Han rystede imidlertid det giftige dyr af i ilden og led ingen skade.
6  Men de ventede at han ville svulme op af betændelse eller pludselig falde død om. Efter at de havde ventet en tid lang og set at der intet slemt skete ham, ændrede de mening og begyndte at sige at han var en gud.
7  Nu havde øens førende mand, som bar navnet Publius, jordbesiddelser i nærheden af stedet dér, og han tog gæstfrit imod os og beværtede os velvilligt i tre dage.
8  Og det traf sig at Publius’ fader lå og var plaget af feber og dysenteri, og Paulus gik ind til ham og bad, lagde hænderne på ham og helbredte ham.
9  Efter at dette var sket begyndte de øvrige på øen som havde sygdomme, også at komme til ham og blive kureret.
10  Og de beærede os også med mange gaver, og da vi skulle sejle bort, belæssede de os med ting vi kunne få brug for.
11  Efter tre måneders forløb sejlede vi så ud i en båd fra Alexandria som havde overvintret på øen og havde „Zeus’ sønner“ som galionsfigur.
12  Og vi lagde til i Syrakus og blev der i tre dage;
13  derfra sejlede vi i en bue og kom til Regium. Og efter en dags forløb rejste en sydlig vind sig, og vi nåede til Puteoli på den anden dag.
14  Her fandt vi brødre og blev indtrængende bedt om at blive syv dage hos dem; og således kom vi til Rom.
15  Og derfra kom brødrene, da de havde hørt nyheden om os, for at møde os helt ude ved Appius’ Torv og De Tre Kroer, og da Paulus fik øje på dem takkede han Gud og fattede mod.
16  Da vi til sidst kom ind til Rom, fik Paulus lov til at bo for sig selv sammen med den soldat der bevogtede ham.
17  Men tre dage senere sammenkaldte han de mænd der var de førende blandt jøderne. Da de var samlet, begyndte han med at sige til dem: „Mænd, brødre, skønt jeg ikke havde gjort noget imod folket eller vore forfædres skikke, blev jeg fra Jerusalem overgivet som fange i romernes hænder.
18  Efter at have forhørt mig ønskede disse at løslade mig, da der ikke var nogen dødsskyld hos mig.
19  Men da jøderne blev ved med at tale imod det, var jeg nødt til at appellere til kejseren, men ikke som om jeg havde noget at anklage min nation for.
20  Det er egentlig derfor jeg så indtrængende har anmodet om at se jer og tale til jer, for det er på grund af Israels håb at jeg har denne lænke om mig.“
21  De sagde til ham: „Vi har ikke modtaget breve fra Judæa om dig, og heller ingen af brødrene som er kommet hertil har meddelt eller sagt noget ondt om dig.
22  Men vi synes at det er rigtigt at høre fra dig selv hvad du tænker, for, sandt nok, om denne sekt er det os bekendt at den overalt bliver modsagt.“
23  Så aftalte de en dag med ham, og de kom i endnu større antal til ham på hans logi. Og han forklarede sagen for dem, idet han aflagde et grundigt vidnesbyrd om Guds rige og søgte at overbevise dem om Jesus, ud fra både Moseloven og Profeterne, fra morgen til aften.
24  Og nogle begyndte at tro på det der blev sagt; andre troede ikke.
25  Og da de var uenige indbyrdes, gik de hver til sit, mens Paulus kom med denne ene udtalelse: „Den hellige ånd talte træffende gennem profeten Esajas til jeres forfædre
26  da den sagde: ’Gå til dette folk og sig: „I skal høre og høre, men slet ikke forstå; og I skal se og se, men slet ikke indse.
27  For dette folks hjerte er blevet uimodtageligt, og med ørerne har de hørt modvilligt, og deres øjne har de lukket, for at de ikke skal se med øjnene og høre med ørerne og forstå med hjertet og vende om, og jeg helbrede dem.“’
28  Lad det derfor være kendt for jer at dette Guds frelsesmiddel er blevet sendt ud til folk fra nationerne; de vil også høre på det.“
29  ——
30  Han blev så i hele to år i sit eget lejede hus, og han tog venligt imod alle som kom til ham,
31  idet han forkyndte Guds rige for dem og underviste i det der vedrører Herren Jesus Kristus med den største frimodighed, uden at blive hindret.
romerne 1
1  Paulus, en Jesu Kristi træl, kaldet til at være apostel og udtaget til at forkynde Guds gode nyhed
2  som han forud har lovet gennem sine profeter i de hellige skrifter,
3  [nyheden] om hans søn, som efter kødet er kommet af Davids afkom,
4  men som efter helligheds ånd med kraft er blevet fastslået at være Guds søn ved opstandelse fra de døde — ja, Jesus Kristus vor Herre,
5  gennem hvem vi har modtaget ufortjent godhed og et apostelhverv for at fremme lydighed af tro for hans navns skyld blandt alle nationerne,
6  blandt hvem også I er kaldede til at tilhøre Jesus Kristus —
7  til alle der er i Rom som Guds elskede, kaldede til at være hellige: Måtte I have ufortjent godhed og fred fra Gud, vor Fader, og Herren Jesus Kristus.
8  Først og fremmest takker jeg min Gud gennem Jesus Kristus for jer alle, fordi jeres tro bliver omtalt i hele verden.
9  Gud, som jeg med min ånd yder hellig tjeneste i forbindelse med den gode nyhed om hans søn, er nemlig mit vidne på hvordan jeg altid, uden ophør, nævner jer i mine bønner,
10  idet jeg beder om at det dog nu ved Guds vilje endelig må lykkes mig at komme til jer.
11  For jeg længes efter at se jer, så jeg kan give jer del i en eller anden åndelig gave for at I kan styrkes;
12  eller rettere, for at vi hos jer sammen kan opmuntres ved hinandens tro, både jeres og min.
13  Men jeg ønsker ikke at I skal være uvidende om, brødre, at jeg mange gange har sat mig for at komme til jer — men hidtil er jeg blevet hindret — for også at kunne få nogen frugt blandt jer ligesom blandt de andre nationer.
14  Både over for grækere og over for barbarer, både over for vise og over for uforstandige er jeg forpligtet:
15  derfor er jeg for mit vedkommende ivrig efter at forkynde den gode nyhed også for jer i Rom.
16  For jeg skammer mig ikke over den gode nyhed; den er nemlig en Guds kraft til frelse for enhver som tror, for jøde først og så for græker;
17  i den bliver nemlig Guds retfærdighed åbenbaret som følge af tro og til fremme af tro, sådan som der står skrevet: „Men den retfærdige skal leve som følge af tro.“
18  For Guds vrede åbenbares fra himmelen over al ugudelighed og uretfærdighed hos mennesker som undertrykker sandheden ved uretfærdighed,
19  for det som kan vides om Gud er kendt iblandt dem; Gud har jo gjort det kendt for dem.
20  Hans usynlige [egenskaber] ses nemlig klart fra verdens skabelse af, både hans evige kraft og hans guddommelighed, idet de fornemmes i de ting der er frembragt, så de er uden undskyldning;
21  for skønt de kendte Gud, herliggjorde de ham ikke som Gud, og de takkede ham heller ikke, men blev tomhjernede i deres overvejelser, og deres uforstandige hjerte blev formørket.
22  Skønt de hævdede at de var vise, blev de tåbelige
23  og byttede den uforgængelige Guds herlighed ud med noget der lignede billedet af et forgængeligt menneske og af fugle og firføddede skabninger og krybdyr.
24  Derfor overgav Gud dem, i overensstemmelse med deres hjerters lyster, til urenhed, så deres legemer kunne vanæres iblandt dem,
25  ja, dem der ombyttede Guds sandhed med løgnen og dyrkede skabningen og ydede den hellig tjeneste frem for Skaberen, som er velsignet for evigt. Amen.
26  Det er grunden til at Gud overgav dem til vanærende seksuelle lidenskaber, for både ombyttede deres kvinder den naturlige omgang med den unaturlige,
27  og ligeledes forlod også mændene den naturlige omgang med kvinden og blev optændt i deres begær efter hinanden, idet mænd med mænd øvede hvad der er uanstændigt og pådrog sig den fulde løn som deres vildfarelse fortjente.
28  Og ligesom de ikke syntes om at holde fast ved Gud i nøjagtig kundskab, sådan overgav Gud dem til en sindstilstand [han] ikke synes om, til at gøre hvad der ikke sømmer sig,
29  fyldt som de var med al slags uretfærdighed, ondskab, havesyge, slethed; fulde af misundelse, mord, strid, svig, ondsindethed; sladderagtige,
30  bagtalere, gudshadere, uforskammede, hovmodige, pralende, opfindsomme med hensyn til at gøre fortræd, ulydige mod forældre,
31  uden forstand, ikke ordholdende, uden naturlig hengivenhed, ubarmhjertige.
32  Skønt disse fuldt ud kender Guds retfærdige bestemmelse, at de som øver sådanne ting fortjener døden, bliver de ikke alene ved med at gøre dem, men giver også dem der øver dem deres bifald.
romerne 2
2  Derfor er du uden undskyldning, menneske, hvem du end er, hvis du dømmer; det du dømmer en anden for, det fordømmer du nemlig dig selv for, eftersom du der dømmer, øver de samme ting.
2  Nu ved vi at Guds dom, i overensstemmelse med sandheden, er imod dem som øver sådanne ting.
3  Men har du den idé, menneske, at du som dømmer dem der øver sådanne ting og selv gør dem, at du vil undslippe Guds dom?
4  Eller foragter du hans venligheds og overbærenheds og langmodigheds rigdom, fordi du ikke ved at Guds venlighed søger at lede dig til sindsændring?
5  Men efter din hårdhed og dit hjertes forstokkethed samler du vrede til dig selv på vredens dag, da Guds retfærdige dom åbenbares.
6  Og han vil gengælde enhver efter hans gerninger:
7  evigt liv til dem der søger herlighed og ære og uforgængelighed ved udholdenhed i en gerning der er god;
8  men til dem der er stridbare og som ikke adlyder sandheden men adlyder uretfærdigheden, vil der være vrede og harme,
9  trængsel og nød, over enhver menneskesjæl som gør hvad der er ondt, over jøde først og så over græker;
10  men herlighed og ære og fred til enhver som gør hvad der er godt, til jøde først og så til græker.
11  For der er ikke partiskhed hos Gud.
12  For eksempel vil alle som har syndet uden loven, også gå til grunde uden loven; og alle som har syndet under loven, vil blive dømt ved loven.
13  Det er nemlig ikke lovens hørere der er retfærdige hos Gud, men det er lovens gørere der vil blive erklæret retfærdige.
14  For når som helst folk fra nationerne, som ikke har loven, af natur gør det loven siger, er disse, skønt de ikke har loven, deres egen lov.
15  De viser jo at lovens indhold er skrevet i deres hjerter, idet deres samvittighed vidner med, og der mellem deres egne tanker indbyrdes føres anklage eller også forsvar.
16  Det vil ske på den dag Gud gennem Kristus Jesus dømmer det skjulte hos menneskene, ifølge den gode nyhed jeg forkynder.
17  Hvis nu du har navn af jøde og støtter dig til loven og roser dig af Gud,
18  og du kender hans vilje og bifalder det ypperlige fordi du er blevet undervist mundtligt ud fra loven,
19  og du er overbevist om at du er vejleder for blinde, lys for dem der er i mørke,
20  opdrager for ufornuftige, lærer for spædbørn, og at du med loven har formuleringen af kundskaben og sandheden —
21  er så du, som underviser en anden, sådan at du ikke underviser dig selv? Du som forkynder: „Stjæl ikke,“ stjæler du?
22  Du som siger: „Begå ikke ægteskabsbrud,“ begår du ægteskabsbrud? Du som udtrykker afsky for afguderne, plyndrer du templer?
23  Du som roser dig af loven, vanærer du Gud ved din overtrædelse af loven?
24  For „Guds navn bliver på grund af jer spottet blandt nationerne“, sådan som der står skrevet.
25  Omskærelse er jo kun til gavn hvis du handler efter loven; men hvis du er lovovertræder, er din omskærelse blevet til ikke-omskærelse.
26  Derfor, hvis den uomskårne holder lovens retfærdige bestemmelser, vil hans ikke-omskærelse så ikke blive regnet for omskærelse?
27  Og den af natur uomskårne vil, ved at opfylde loven, dømme dig som med dens skrevne lovsamling og omskærelse er lovovertræder.
28  For jøde er ikke den som er det i det ydre, og omskærelse er heller ikke det som er i det ydre, i kødet.
29  Men jøde er den som er det i det indre, og [hans] omskærelse er hjertets [omskærelse] ved ånd og ikke ved en skreven lovsamling. Han får sin ros, ikke af mennesker, men af Gud.
romerne 3
3  Hvad særligt har da jøden, eller hvad gavn gør omskærelsen?
2  Meget, på enhver måde. For det første at de jo har fået Guds hellige udsagn betroet.
3  Hvordan så? Når nogle ikke troede, vil deres mangel på tro da ophæve Guds trofasthed?
4  Måtte det aldrig ske! Men lad Gud blive fundet sandfærdig, selv om hvert menneske bliver fundet at være en løgner, sådan som der står skrevet: „For at du må kendes retfærdig i dine ord og vinde når du dømmes.“
5  Men hvis vor uretfærdighed bringer Guds retfærdighed i forgrunden, hvad skal vi da sige? Gud er ikke uretfærdig når han udøser sin vrede, vel? (Jeg taler som et menneske taler.)
6  Måtte det aldrig ske! Hvordan skal Gud ellers dømme verden?
7  Dog, hvis Guds sandhed på grund af min løgn er blevet bragt til at træde stærkere frem, til hans herlighed, hvorfor bliver jeg da alligevel dømt som en synder?
8  Og [hvorfor] ikke [sige], sådan som det falskeligt tillægges os og sådan som nogle hævder at vi siger: „Lad os gøre det onde for at det gode kan komme“? Den dom de [mennesker] får er retfærdig.
9  Hvad da? Er vi bedre stillet? Slet ikke! For ovenfor har vi anklaget såvel jøder som grækere for alle at være under synd,
10  sådan som der står skrevet: „Der er ingen retfærdig, end ikke én;
11  der er ingen som har indsigt, ingen som søger Gud.
12  Alle [mennesker] er bøjet af [fra vejen], alle sammen er de blevet uduelige; der er ingen som øver venlighed, ikke så meget som én.“
13  „Deres strube er en åben grav, med deres tunger har de været svigefulde.“ „Slangegift er bag deres læber.“
14  „Og deres mund er fuld af banden og bitterhed.“
15  „De er hurtige på fødderne til at udgyde blod.“
16  „Ødelæggelse og elendighed er på deres veje,
17  og de har ikke kendt fredens vej.“
18  „Der er ikke gudsfrygt for deres øjne.“
19  Nu ved vi at alt hvad loven siger, henvender den til dem der er under loven, for at hver mund kan blive stoppet og hele verden blive strafskyldig over for Gud.
20  Ved lovgerninger vil derfor intet kød blive erklæret retfærdigt over for ham, for ved loven fås nøjagtig kundskab om synd.
21  Men uden lov er Guds retfærdighed nu blevet gjort kendt, som den bevidnes af Loven og Profeterne;
22  ja, Guds retfærdighed gennem tro på Jesus Kristus, for alle dem der tror. Der er nemlig ingen forskel.
23  For alle har syndet og mangler Guds herlighed,
24  og det er som en fri gave at de ved hans ufortjente godhed bliver erklæret retfærdige gennem udfrielsen ved løsesummen [der er betalt] i Kristus Jesus.
25  Gud har fremstillet ham som et offer til forsoning ved tro på hans blod. Dette gjorde Gud for at vise sin egen retfærdighed, fordi han havde eftergivet synder som var begået i fortiden mens han viste overbærenhed;
26  for at vise sin egen retfærdighed i den nuværende tidsperiode, at han måtte være retfærdig, også når han erklærer det menneske retfærdigt som har tro på Jesus.
27  Hvor er så dette med at rose sig? Det er udelukket. Ved hvilken lov? Gerningernes? Nej, men ved troens lov.
28  For vi regner med at et menneske bliver erklæret retfærdigt ved tro uden lovgerninger.
29  Eller er Gud kun Gud for jøder? Er han det ikke også for folk fra nationerne? Jo, også for folk fra nationerne,
30  så sandt som Gud er én, han der vil erklære omskårne retfærdige som følge af tro og uomskårne retfærdige ved deres tro.
31  Ophæver vi da loven ved hjælp af vores tro? Måtte det aldrig ske! Tværtimod, vi stadfæster loven.
romerne 4
4  Når det forholder sig sådan, hvad skal vi da sige om Abraham, vor forfader efter kødet?
2  Hvis for eksempel Abraham blev erklæret retfærdig som følge af gerninger, havde han grund til at rose sig; dog ikke over for Gud.
3  For hvad siger skriftstedet? „Abraham troede på Jehova, og det blev tilregnet ham som retfærdighed.“
4  Men den der har gerninger får ikke lønnen tilregnet som en ufortjent godhed men som en skyldighed.
5  På den anden side får den der ikke har gerninger men tror på ham der erklærer den ugudelige retfærdig, sin tro tilregnet som retfærdighed.
6  På samme måde taler også David om lykke for det menneske som Gud tilregner retfærdighed uden gerninger:
7  „Lykkelige er de hvis lovløse gerninger er tilgivet og hvis synder er dækket;
8  lykkelig er den mand som Jehova slet ikke tilregner synd.“
9  Kommer denne lykke da [kun] til omskårne eller også til uomskårne? Vi siger jo: „Troen blev tilregnet Abraham som retfærdighed.“
10  Under hvilke omstændigheder blev den da tilregnet? Da han var omskåren eller uomskåren? Ikke da han var omskåren, men uomskåren.
11  Og han fik et tegn, nemlig omskærelse, som segl på retfærdigheden af den tro han havde mens han var uomskåren, for at han kunne blive fader til alle som tror mens de er uomskårne, for at retfærdighed kan blive dem tilregnet,
12  og fader til omskårne, til dem som ikke blot er af omskærelsen men som også vandrer regelret i fodsporene efter den tro som vor fader Abraham havde mens han var uomskåren.
13  For det var ikke ved loven at Abraham eller hans afkom fik løftet om at han skulle blive arving til en verden, men det var ved retfærdigheden af tro.
14  For hvis de der holder sig til loven er arvinger, er troen gjort nytteløs og løftet blevet ophævet.
15  Loven fremkalder jo vrede, men hvor der ingen lov er, er der heller ingen overtrædelse.
16  Af den grund skete det som følge af tro, for at det kunne være i overensstemmelse med ufortjent godhed, så løftet kunne stå fast for hele hans afkom, ikke blot for den der holder sig til loven, men også for den der holder sig til Abrahams tro. (Han er fader til os alle,
17  som der står skrevet: „Jeg har sat dig som fader til mange nationer.“) Det skete for øjnene af Ham han havde tro på, ja for Gud, som gør de døde levende og benævner det der ikke er, som om det var.
18  Skønt uden for håb troede han dog, på grundlag af håb, for at han kunne blive fader til mange nationer, efter hvad der var blevet sagt: „Således vil dit afkom blive.“
19  Og uden at blive svag i troen betragtede han sit eget legeme som nu allerede var så godt som dødt, da han var omkring et hundrede år gammel, og det at Saras moderliv var dødt.
20  Men på grund af Guds løfte vaklede han ikke af mangel på tro, men fik kraft ved sin tro, idet han gav Gud ære
21  og var fuldt ud overbevist om at det [Gud] havde lovet, var han også i stand til at gøre.
22  Derfor „blev det tilregnet ham som retfærdighed“.
23  At „det blev tilregnet ham“ blev imidlertid ikke kun skrevet for hans skyld,
24  men også for vor skyld, os som det skal tilregnes, fordi vi tror på ham som oprejste Jesus, vor Herre, fra de døde.
25  Han blev overgivet for vore overtrædelsers skyld og blev oprejst for at vi kunne blive erklæret retfærdige.
romerne 5
5  Lad os derfor, nu da vi er blevet erklæret retfærdige som følge af tro, have fred med Gud gennem vor Herre Jesus Kristus,
2  gennem hvem vi også har opnået ved tro at få adgang til den ufortjente godhed hvori vi nu står; og lad os juble over håbet om Guds herlighed.
3  Og ikke det alene, men lad os også juble mens vi er i trængslerne, idet vi ved at trængselen bevirker udholdenhed,
4  og udholdenheden en godkendt tilstand, den godkendte tilstand igen håb,
5  og håbet fører ikke til skuffelse, for Guds kærlighed er blevet udgydt i vore hjerter ved den hellige ånd, som blev givet os.
6  For mens vi endnu var svage, døde Kristus til den fastsatte tid til gavn for ugudelige.
7  Der er ellers næppe nogen der vil dø for en retfærdig; jo, for den gode vil nogen måske endog vove at dø.
8  Men Gud anbefaler sin egen kærlighed til os derved at Kristus døde for os mens vi endnu var syndere.
9  Derfor, da vi nu er blevet erklæret retfærdige ved hans blod, skal vi så meget mere frelses gennem ham fra vreden.
10  For når vi, da vi var fjender, blev forligt med Gud gennem hans søns død, skal vi nu, da vi er blevet forligt, så meget mere frelses ved hans liv.
11  Og ikke det alene, men vi jubler også over Gud gennem vor Herre Jesus Kristus, gennem hvem vi nu har modtaget forligelsen.
12  Derfor, ligesom synden kom ind i verden gennem ét menneske, og døden gennem synden, og døden således trængte igennem til alle mennesker fordi de alle havde syndet —.
13  For indtil loven kom var der synd i verden, men synd tilregnes ikke når der ikke er nogen lov.
14  Ikke desto mindre herskede døden som konge fra Adam frem til Moses, også over dem som ikke havde syndet i lighed med den overtrædelse [der var blevet begået] af Adam, som svarer til ham der skulle komme.
15  Det er dog ikke med gaven som med overtrædelsen. For når de mange døde ved den enes overtrædelse, er Guds ufortjente godhed og hans frie gave sammen med den ufortjente godhed, ved det ene menneske Jesus Kristus, så meget mere blevet rigelig til de mange.
16  Og det er ikke med den frie gave som med det der blev udvirket gennem den ene der syndede. For dommen der fulgte efter én overtrædelse, blev en fordømmelse, men gaven der fulgte efter mange overtrædelser, blev en retfærdighedskendelse.
17  For når døden ved den enes overtrædelse kom til at herske som konge gennem den ene, da skal så meget mere de der modtager denne overflod af den ufortjente godhed og retfærdighedens frie gave, have liv og herske som konger gennem den ene, Jesus Kristus.
18  Derfor, altså, ligesom følgen for mennesker af alle slags, ved én overtrædelse, blev at de fordømtes, således er også følgen for mennesker af alle slags, ved én retfærdiggørelseshandling, blevet at de erklæres retfærdige til liv.
19  For ligesom de mange gennem det ene menneskes ulydighed blev stillet som syndere, således vil de mange også gennem den enes lydighed blive stillet som retfærdige.
20  Nu kom loven til ved siden af, for at overtrædelsen kunne blive større. Men hvor synden blev større, blev den ufortjente godhed endnu rigeligere.
21  Med hvilket formål? Jo, ligesom synden kom til at herske som konge sammen med døden, således skulle også den ufortjente godhed herske som konge ved retfærdighed og føre til evigt liv ved Jesus Kristus, vor Herre.
romerne 6
6  Hvad skal vi da sige? Skal vi forblive i synden, for at den ufortjente godhed kan blive større?
2  Måtte det aldrig ske! Da vi er døde i forhold til synden, hvordan skulle vi så stadig kunne leve i den?
3  Eller ved I ikke at alle vi som blev døbt til Kristus Jesus, blev døbt til hans død?
4  Derfor blev vi begravet med ham ved vor dåb til hans død, for at, ligesom Kristus blev oprejst fra de døde ved Faderens herlighed, således skal også vi vandre i et nyt liv.
5  For hvis vi er blevet forenet med ham i en død der ligner hans, skal vi visselig også være det i en opstandelse [der ligner] hans;
6  for vi ved at vor gamle personlighed er blevet pælfæstet sammen med [ham], for at vort syndige legeme kunne blive gjort uvirksomt, så vi ikke længere skulle fortsætte med at trælle for synden.
7  For den der er død er blevet frikendt fra [sin] synd.
8  Endvidere, hvis vi er døde sammen med Kristus, tror vi at vi også skal leve sammen med ham.
9  For vi ved at Kristus, nu da han er blevet oprejst fra de døde, ikke mere dør; døden er ikke mere herre over ham.
10  For den [død] han døde, døde han i forhold til synden én gang for alle; men det [liv] han lever, lever han i forhold til Gud.
11  På samme måde med jer: regn jer selv for at være døde i forhold til synden, men levende i forhold til Gud ved Kristus Jesus.
12  Lad derfor ikke synden fortsat herske som konge i jeres dødelige legeme, så I adlyder dets lyster.
13  Fortsæt heller ikke med at fremstille jeres lemmer for synden som uretfærdigheds våben, men fremstil jer selv for Gud som dem der fra døde er blevet levende, og [fremstil] jeres lemmer for Gud som retfærdigheds våben.
14  For synden skal ikke være herre over jer, da I jo ikke er under lov men under ufortjent godhed.
15  Hvad følger heraf? Skal vi begå en synd fordi vi ikke er under lov men under ufortjent godhed? Måtte det aldrig ske!
16  Ved I ikke at hvis I bliver ved med at fremstille jer for en som trælle for at adlyde ham, er I hans trælle fordi I adlyder ham, enten syndens med død til følge eller lydighedens med retfærdighed til følge?
17  Men tak til Gud at I har været syndens trælle men af hjertet er blevet lydige mod den læreform I blev overgivet til.
18  Ja, da I er blevet frigjort fra synden, er I blevet trælle for retfærdigheden.
19  Jeg taler i menneskelige vendinger på grund af jeres køds svaghed: for ligesom I før fremstillede jeres lemmer som trælle for urenheden og lovløsheden med lovløshed til følge, således skal I nu fremstille jeres lemmer som trælle for retfærdigheden med hellighed til følge.
20  For da I var trælle af synden, var I frie i forhold til retfærdigheden.
21  Hvilken frugt plejede I da at have dengang? Ting som I nu skammer jer over. For de tings enderesultat er døden.
22  Men nu, da I er blevet frigjort fra synden og er blevet trælle for Gud, har I jeres frugt i form af hellighed, og som enderesultat evigt liv.
23  For den løn synden betaler er døden, men den gave Gud giver er evigt liv ved Kristus Jesus, vor Herre.
romerne 7
7  Kan det være, brødre, at I ikke ved (jeg taler jo til nogle der er kendt med loven) at loven er herre over et menneske så længe det lever?
2  En gift kvinde er for eksempel ved lov bundet til sin mand så længe han lever; men hvis manden dør, er hun løst fra mandens lov.
3  Så ville hun altså blive kaldt en ægteskabsbryderske hvis hun, mens manden lever, blev en anden mands. Men hvis hendes mand dør, er hun fri fra hans lov, så at hun ikke er en ægteskabsbryderske hvis hun bliver en anden mands.
4  Altså er også I, mine brødre, gjort døde for loven, ved Messias’ legeme, for at I kunne blive en andens, hans som blev oprejst fra de døde, for at vi skulle bære frugt for Gud.
5  For da vi var i overensstemmelse med kødet, var de syndige lidenskaber der blev vakt ved loven, virksomme i vore lemmer, for at vi skulle bære frugt for døden.
6  Men nu er vi løst fra loven, idet vi er døde i forhold til det som vi blev fastholdt af, så vi kan trælle på åndens nye måde, og ikke på den skrevne lovsamlings gamle måde.
7  Hvad skal vi da sige? Er loven synd? Måtte det aldrig blive sådan! Dog ville jeg aldrig have lært synden at kende hvis det ikke havde været for loven; jeg ville for eksempel ikke have kendt begæret hvis loven ikke havde sagt: „Du må ikke begære.“
8  Men idet synden fik en anledning gennem budet, udvirkede den begær af enhver art i mig, for uden lov var synden død.
9  Ja, jeg var engang levende uden lov; men da budet kom, kom synden til live igen, og jeg døde.
10  Og budet, som var til liv, dette fandt jeg var til død.
11  For idet synden fik en anledning gennem budet, forførte den mig og dræbte mig gennem det.
12  Altså er loven på sin side hellig, og budet er helligt og retfærdigt og godt.
13  Blev da det der er godt, til død for mig? Måtte det aldrig ske! Men synden blev det, for at den kunne vise sig som synd, idet den udvirkede død for mig gennem det der er godt, for at synden gennem budet kunne blive langt mere syndig.
14  For vi ved at loven er åndelig, men jeg er kødelig, solgt under synden.
15  Hvad jeg udvirker, ved jeg nemlig ikke. For det jeg gerne vil, det praktiserer jeg ikke; men det jeg hader, det gør jeg.
16  Når jeg imidlertid gør det som jeg ikke vil, bekræfter jeg at loven er udmærket.
17  Men nu er det ikke mere mig som udvirker det, men synden som bor i mig.
18  For jeg ved at i mig, det vil sige i mit kød, bor der intet godt; for det gerne at ville ligger mig nær, men det at udvirke det rette, gør ikke.
19  For det gode som jeg gerne vil, det gør jeg ikke, men det onde som jeg ikke vil, det praktiserer jeg.
20  Når nu det jeg ikke vil, er det jeg gør, så er det ikke mere mig der udvirker det, men synden som bor i mig.
21  Jeg finder altså denne lov i mit tilfælde: når jeg gerne vil gøre det rette, ligger det onde mig nær.
22  Jeg glæder mig jo over Guds lov, ifølge det menneske jeg er i det indre,
23  men i mine lemmer ser jeg en anden lov, der fører krig imod mit sinds lov og tager mig til fange under syndens lov som er i mine lemmer.
24  Jeg elendige menneske! Hvem vil befri mig fra det legeme der lider denne død?
25  Tak til Gud gennem Jesus Kristus, vor Herre! Jeg selv, derfor, træller altså med sindet for Guds lov, men med kødet for syndens lov.
romerne 8
8  Nu er der altså ingen fordømmelse for dem der er i samhørighed med Kristus Jesus.
2  For åndens lov, [den ånd] der giver liv i samhørighed med Kristus Jesus, har frigjort dig fra syndens og dødens lov.
3  For det som loven ikke magtede, idet den var svag på grund af kødet, det kunne Gud: ved at sende sin egen søn i syndigt køds lighed og med henblik på synden, fordømte han synden i kødet,
4  for at lovens retfærdige krav kunne blive opfyldt i os som ikke vandrer i overensstemmelse med kødet men i overensstemmelse med ånden.
5  For de der er i overensstemmelse med kødet, retter deres sind mod det der hører kødet til, men de der er i overensstemmelse med ånden, mod det der hører ånden til.
6  At holde sindet rettet mod kødet betyder nemlig død, men at holde sindet rettet mod ånden betyder liv og fred;
7  for at holde sindet rettet mod kødet betyder fjendskab med Gud, for det er ikke underordnet Guds lov, og kan jo heller ikke være det.
8  Så de der er i harmoni med kødet kan ikke behage Gud.
9  I er imidlertid ikke i harmoni med kødet men med ånden, hvis ellers Guds ånd bor i jer. Men hvis nogen ikke har Kristi ånd, så tilhører han ham ikke.
10  Men hvis Kristus er i samhørighed med jer, er legemet rigtignok dødt på grund af synd, men ånden er liv på grund af retfærdighed.
11  Hvis nu hans ånd som oprejste Jesus fra de døde bor i jer, vil han der oprejste Kristus Jesus fra de døde også gøre jeres dødelige legemer levende gennem sin ånd, som bor i jer.
12  Så er vi altså forpligtede, brødre, [men] ikke over for kødet til at leve i overensstemmelse med kødet;
13  for hvis I lever i overensstemmelse med kødet, er døden jer vis; men hvis I ved ånden bringer død over legemets forehavender, skal I leve.
14  For alle som ledes af Guds ånd, de er Guds sønner.
15  I modtog nemlig ikke en ånd der hører trældom til og igen vækker frygt, men I modtog en ånd der hører dem til der antages som sønner; ved den ånd råber vi: „Abba, Fader!“
16  Ånden selv vidner sammen med vor egen ånd om at vi er Guds børn.
17  Og når vi er børn, er vi også arvinger: ja, Guds arvinger og Kristi medarvinger, forudsat vi lider sammen med ham så vi også kan blive herliggjort sammen med ham.
18  Følgelig regner jeg ikke den nuværende tids lidelser for noget i sammenligning med den herlighed der skal åbenbares på os.
19  Skabningen venter jo med spændt forventning på at Guds sønner skal åbenbares.
20  Skabningen blev nemlig underlagt frugtesløshed, ikke af egen vilje, men gennem ham som lagde den derunder, på grundlag af håb
21  om at også skabningen selv vil blive frigjort fra trældom under fordærv og opnå Guds børns herlige frihed.
22  For vi ved at hele skabningen sukker sammen og er i veer sammen indtil nu.
23  Og ikke det alene, men også vi selv, som har førstegrøden, nemlig ånden, ja vi selv sukker ved os selv, mens vi ivrigt venter på antagelse som sønner, udfrielsen fra vort legeme ved en løsesum.
24  For i [dette] håb blev vi frelst; men et håb som ses, er ikke et håb, for når man ser en ting, håber man så på den?
25  Men når vi håber på det vi ikke ser, så bliver vi ved med at vente på det med udholdenhed.
26  På samme måde kommer ånden også vor svaghed til hjælp; for hvad vi skal bede om i forhold til hvad der er fornødent, ved vi ikke, men ånden selv går i forbøn for os med uudtalte suk.
27  Dog ved han der ransager hjerterne hvad ånden mener, for den beder, i overensstemmelse med Gud, for hellige.
28  Nu ved vi at Gud lader alle sine gerninger samvirke til bedste for dem som elsker Gud, dem som i overensstemmelse med hans forsæt er kaldede;
29  fordi dem han gav sin første anerkendelse, dem forudbestemte han også til at blive formet efter hans søns billede, for at han kunne være den førstefødte blandt mange brødre.
30  Og dem han forudbestemte, dem kaldte han også; og dem han kaldte, dem erklærede han også retfærdige. Og dem han erklærede retfærdige, dem herliggjorde han også.
31  Hvad skal vi da sige til dette? Når Gud er for os, hvem vil da være imod os?
32  Han som end ikke skånede sin egen søn men overgav ham for os alle, hvorfor skulle han ikke også, med ham, i sin godhed give os alt andet?
33  Hvem vil rejse anklage mod Guds udvalgte? Gud er den som erklærer [dem] retfærdige.
34  Hvem er den som vil fordømme? Kristus Jesus er den som døde, eller rettere, den som blev oprejst fra de døde, som er ved Guds højre hånd, som også går i forbøn for os.
35  Hvem vil skille os fra Messias’ kærlighed? Vil trængsel eller nød eller forfølgelse eller sult eller nøgenhed eller fare eller sværd?
36  Sådan som der står skrevet: „For din skyld bliver vi dagen lang slået ihjel; vi er blevet regnet for slagtefår.“
37  Tværtimod, i alt dette kommer vi til at stå fuldstændig sejrrige ved ham som har elsket os.
38  For jeg er overbevist om at hverken død eller liv eller engle eller regeringer eller noget nuværende eller noget kommende eller kræfter
39  eller højde eller dybde eller noget andet skabt vil kunne skille os fra Guds kærlighed, som er i Kristus Jesus, vor Herre.
romerne 9
9  Jeg siger sandheden i Kristus; jeg lyver ikke, da min samvittighed vidner sammen med mig i hellig ånd,
2  at jeg i mit hjerte har stor bedrøvelse og uophørlig smerte.
3  For jeg kunne ønske at jeg selv som bandlyst var skilt fra Messias til gavn for mine brødre, mine slægtninge efter kødet,
4  der, som sådanne, er israelitter, hvem antagelsen som sønner og herligheden og pagterne og lovgivningen og den hellige tjeneste og løfterne tilhører,
5  hvem forfædrene tilhører og fra hvem Messias [stammede] efter kødet — Gud, som er over alle, [være] velsignet for evigt. Amen.
6  Dog er det ikke sådan at Guds ord har slået fejl. For ikke alle som [stammer] fra Israel er virkelig „Israel“.
7  Heller ikke er de alle børn fordi de er Abrahams afkom, men: „Det der skal kaldes ’dit afkom’ vil komme gennem Isak.“
8  Det vil sige, børnene ifølge kødet er ikke virkelig Guds børn, men børnene ifølge løftet bliver regnet for afkommet.
9  For løftets ord lød som følger: „Ved denne tid vil jeg komme, og så har Sara en søn.“
10  Dog ikke det tilfælde alene, men også da Rebekka undfangede tvillinger ved den ene [mand], Isak, vor forfader:
11  da de endnu ikke var født og ikke havde gjort noget godt eller slet, blev der nemlig, for at Guds forsæt med hensyn til udvælgelsen kunne forblive afhængigt, ikke af gerninger, men af den som kalder,
12  sagt til hende: „Den ældste skal trælle for den yngste.“
13  Sådan som der står skrevet: „Jakob elskede jeg, men Esau hadede jeg.“
14  Hvad skal vi da sige? Er der uretfærdighed hos Gud? Måtte det aldrig blive sådan!
15  Han siger jo til Moses: „Jeg vil have barmhjertighed med hvem jeg end vælger at have barmhjertighed med, og jeg vil have medlidenhed med hvem jeg end vælger at have medlidenhed med.“
16  Så afhænger det altså ikke af den der vil eller af den der løber, men af Gud, som har barmhjertighed.
17  Skriften siger jo til Farao: „Af netop denne grund har jeg ladet dig bestå, for at jeg i forbindelse med dig kan vise min magt, og for at mit navn kan blive forkyndt på hele jorden.“
18  Derfor, hvem han vil, viser han altså barmhjertighed, og hvem han vil, lader han blive forhærdet.
19  Du vil så sige til mig: „Hvorfor dadler han da? Hvem har nemlig kunnet modstå hans udtrykkelige vilje?“
20  Menneske, hvem er du egentlig at du tager til genmæle imod Gud? Skal det der er formet, sige til ham som formede det: „Hvorfor har du lavet mig sådan?“
21  Hvad? Har pottemageren ikke myndighed over leret til af den samme klump at lave ét kar til ærefuld brug og et andet til ikke-ærefuld brug?
22  Hvis nu Gud, skønt det er hans vilje at vise sin vrede og gøre sin magt kendt, med megen langmodighed har båret over med vredens kar, tjenlige til ødelæggelse,
23  for at han kunne gøre sin herligheds rigdom kendt over for barmhjertighedens kar, som han forud har beredt til herlighed,
24  nemlig os, som han kaldte, ikke blot blandt jøderne men også blandt nationerne, [hvad så]?
25  Det er som han også siger hos Hoseas: „Dem som ikke var mit folk, vil jeg kalde ’mit folk’, og hende som ikke var elsket, ’den elskede’;
26  og på det sted hvor der blev sagt til dem: ’I er ikke mit folk,’ dér skal de kaldes ’den levende Guds sønner’.“
27  Og om Israel råber Esajas: „Selv om tallet på Israels sønner var som sandet ved havet, er det kun en rest der bliver frelst.
28  For Jehova vil holde regnskab på jorden idet han afslutter og afkorter det.“
29  Og, ganske som Esajas forud havde sagt: „Hvis ikke Hærstyrkers Jehova havde efterladt os et afkom, ville vi være blevet som Sodoma, og vi ville have lignet Gomorra.“
30  Hvad skal vi da sige? At folk fra nationerne, skønt de ikke jagede efter retfærdighed, opnåede retfærdighed, den retfærdighed der følger af tro;
31  men Israel, som jagede efter en lov der leder til retfærdighed, nåede ikke frem til en sådan lov.
32  Af hvilken grund? Fordi de ikke jagede efter den ved tro, men som [de mente de kunne,] ved gerninger. De snublede over „snublestenen“;
33  som der står skrevet: „Se, jeg lægger i Zion en snublesten og en anstødsklippe, og den der tror på ham vil ikke blive skuffet.“
romerne 10
10  Brødre, mit hjertes gode vilje og min bøn til Gud for dem er jo at de må opnå frelse.
2  For jeg giver dem det vidnesbyrd at de har nidkærhed for Gud, men ikke i overensstemmelse med nøjagtig kundskab;
3  for da de ikke kender retfærdigheden fra Gud men søger at opstille deres egen, har de ikke underordnet sig retfærdigheden fra Gud.
4  For Kristus er lovens ende, så at enhver som tror kan opnå retfærdighed.
5  Moses skriver nemlig at det menneske som har handlet efter lovens retfærdighed, skal leve ved den.
6  Men den retfærdighed der er en følge af tro taler således: „Sig ikke i dit hjerte: ’Hvem vil stige op til himmelen?’ det vil sige, for at bringe Kristus ned;
7  eller: ’Hvem vil stige ned i afgrunden?’ det vil sige, for at bringe Kristus op fra de døde.“
8  Men hvad siger den? „Ordet er dig nær, i din egen mund og i dit eget hjerte“; det vil sige, troens „ord“, som vi forkynder.
9  For hvis du offentligt bekender det ’ord i din egen mund’, at Jesus er Herre, og tror i dit hjerte at Gud oprejste ham fra de døde, vil du blive frelst.
10  For med hjertet tror man til retfærdighed, men med munden bekender man offentligt til frelse.
11  Skriften siger jo: „Ingen som tror på ham vil blive skuffet.“
12  Der er nemlig ingen forskel på jøde og græker, for over alle er der den samme Herre, som er rig nok for alle dem der påkalder ham.
13  For „enhver som påkalder Jehovas navn vil blive frelst“.
14  Men hvordan kan man påkalde ham som man ikke har fået tro på? Og hvordan kan man få tro på ham som man ikke har hørt om? Og hvordan kan man høre uden at nogen forkynder?
15  Og hvordan kan nogen forkynde hvis ikke de sendes ud? Sådan som der står skrevet: „Hvor skønt et syn: til fods kommer de som forkynder godt nyt om gode ting!“
16  Dog var det ikke alle der adlød den gode nyhed. Esajas siger jo: „Jehova, hvem troede på det de hørte af os?“
17  Troen kommer altså af det man hører. Og det man hører, kommer gennem ordet om Kristus.
18  Dog spørger jeg: Hørte de da ikke? Jo vist, „deres røst er kommet ud over hele jorden, og deres udsagn til den beboede jords fjerneste egne.“
19  Dog spørger jeg: Forstod Israel da ikke? Først siger Moses: „Jeg vil ægge jer til skinsyge gennem det som ikke er en nation; jeg vil ægge jer til voldsom vrede gennem en uforstandig nation.“
20  Og Esajas bliver meget dristig og siger: „Jeg blev fundet af dem som ikke søgte mig; jeg blev kendt af dem som ikke spurgte efter mig.“
21  Men med hensyn til Israel siger han: „Dagen lang har jeg bredt mine hænder ud mod et folk som er ulydigt og svarer igen.“
romerne 11
11  Jeg spørger så: Gud har da ikke forskudt sit folk? Måtte det aldrig ske! Også jeg er jo israelit, af Abrahams afkom, af Benjamins stamme.
2  Gud har ikke forskudt sit folk, som han først anerkendte. Eller ved I ikke hvad Skriften siger i forbindelse med Elias, da han beder til Gud imod Israel?
3  „Jehova, de har dræbt dine profeter, de har nedbrudt dine altre, og jeg alene er tilbage, og de efterstræber min sjæl.“
4  Ja, hvad siger det guddommelige udsagn til ham? „Jeg har ladet syv tusind mænd som tilhører mig og som ikke har bøjet knæ for Baal, blive tilbage.“
5  Således er der da også i den nuværende tid fremkommet en rest ifølge en udvælgelse der skyldes ufortjent godhed.
6  Når det nu er ved ufortjent godhed, er det ikke længere som følge af gerninger; ellers er den ufortjente godhed ikke længere ufortjent godhed.
7  Hvad da? Netop det Israel ivrigt søger, har det ikke opnået, men de udvalgte har opnået det. De øvrige blev gjort uimodtagelige,
8  sådan som der står skrevet: „Gud har givet dem en dyb søvns ånd, øjne som ikke ser og ører som ikke hører, frem til den dag i dag.“
9  Og David siger: „Lad deres bord blive til en snare og en fælde og en snublesten og en gengældelse for dem;
10  lad deres øjne formørkes så de ikke ser, og bøj altid deres ryg.“
11  Derfor spørger jeg: Snublede de, så de faldt fuldstændigt? Måtte det aldrig ske! Men ved deres fejltrin kom frelsen til folk fra nationerne, for at ægge dem til skinsyge.
12  Hvis nu deres fejltrin betyder rigdom for verden, og deres tilbagegang betyder rigdom for folk fra nationerne, hvor meget mere vil da ikke deres fulde antal betyde det!
13  Nu taler jeg til jer folk fra nationerne. For så vidt som jeg jo er apostel for nationerne, ærer jeg min tjeneste,
14  om jeg dog kan ægge [dem som er] mit eget kød, til skinsyge og frelse nogle af dem.
15  For hvis deres forkastelse betyder forligelse for verden, hvad vil så deres antagelse betyde andet end liv fra de døde?
16  Endvidere, hvis [den del der tages som] førstegrøden er hellig, er hele dejen det også; og hvis roden er hellig, er grenene det også.
17  Men når nogle af grenene blev brudt af, og du, skønt du er et vildt oliventræ, blev indpodet blandt dem og fik del i fedmen fra oliventræets rod,
18  da triumfér ikke over grenene. Men hvis du triumferer over dem, da [vid at] det ikke er dig der bærer roden, men roden [der bærer] dig.
19  Du vil så sige: „Der blev brudt grene af for at jeg kunne blive indpodet.“
20  Udmærket! Som følge af mangel på tro blev de brudt af, men som følge af tro sidder du der. Hold op med at tænke hovmodigt, men frygt.
21  For når Gud ikke har skånet de naturlige grene, vil han heller ikke skåne dig.
22  Se derfor Guds venlighed og strenghed. Strenghed mod dem som faldt, men Guds venlighed mod dig, forudsat du forbliver i hans venlighed; ellers vil du også blive hugget af.
23  Og de vil blive indpodet hvis de ikke forbliver i deres mangel på tro; for Gud er i stand til at indpode dem igen.
24  For når du blev hugget af fra det oliventræ der af natur er vildt, og i modstrid med naturen blev indpodet i det ædle oliventræ, hvor langt snarere skal da ikke disse som af natur hører til dér, blive indpodet i deres eget oliventræ!
25  Jeg ønsker nemlig ikke, brødre, at I skal være uvidende om denne hellige hemmelighed, for at I ikke skal være kloge i egne tanker: at der delvis er kommet uimodtagelighed over Israel indtil det fulde antal af folk fra nationerne er kommet ind,
26  og på denne måde vil hele Israel blive frelst. Som der står skrevet: „Befrieren skal komme fra Zion og fjerne ugudeligheder fra Jakob.
27  Og dette er min side af pagten med dem, når jeg tager deres synder bort.“
28  Sandt nok er de med hensyn til den gode nyhed fjender for jeres skyld, men med hensyn til udvælgelsen er de elskede for forfædrenes skyld.
29  Gaverne og kaldelsen fra Gud er nemlig ikke noget han fortryder.
30  For ligesom I engang var ulydige mod Gud men nu har opnået barmhjertighed på grund af deres ulydighed,
31  således har også disse nu været ulydige med barmhjertighed for jer til følge, for at også de nu kan opnå barmhjertighed.
32  For Gud har spærret dem alle inde i ulydighedens fængsel, for at han kunne vise dem alle barmhjertighed.
33  O dyb af Guds rigdom og visdom og kundskab! Hvor uransagelige hans domme og usporlige hans veje!
34  For „hvem har lært Jehovas sind at kende, eller hvem er blevet hans rådgiver?“
35  Eller: „Hvem har givet ham noget først, så det skal gengældes ham?“
36  Fra ham og ved ham og til ham er jo alle ting. Ham tilkommer herligheden for evigt. Amen.
romerne 12
12  Derfor beder jeg jer indtrængende, brødre, ved Guds inderlige barmhjertighed, om at fremstille jeres legemer som et levende, helligt, Gud velbehageligt slagtoffer: jeres fornuftmæssige hellige tjeneste.
2  Og lad jer ikke forme efter denne tingenes ordning, men lad jer forvandle gennem en fornyelse af jeres sind, så I kan forvisse jer om hvad der er Guds gode, velbehagelige og fuldkomne vilje.
3  Ved den ufortjente godhed der er skænket mig siger jeg nemlig til enhver iblandt jer at han ikke skal tænke højere om sig selv end han bør tænke, men tænke med et sundt sind, hver enkelt sådan som Gud har tildelt ham et mål af tro.
4  For ligesom vi på ét legeme har mange lemmer, og lemmerne ikke alle har samme funktion,
5  således er vi, skønt mange, ét legeme i samhørighed med Kristus, men lemmer som hver for sig tilhører hinanden.
6  Eftersom vi nu har gaver der er forskellige alt efter den ufortjente godhed der er skænket os, enten det nu er profeti, [så lad os profetere] efter den tro der er tilmålt [os];
7  eller det er en tjeneste, [så lad os tage vare] på denne tjeneste; eller den der underviser, [lad ham tage vare] på undervisningen;
8  eller den der tilskynder, [lad ham tage vare] på tilskyndelsen; den der deler ud, [lad ham gøre det] gavmildt; den der præsiderer, [lad ham gøre det] i fuldt alvor; den der viser barmhjertighed, [lad ham gøre det] med glæde.
9  Lad [jeres] kærlighed være uden hykleri. Afsky det onde, hold jer til det gode.
10  Vis i broderkærligheden inderlig hengivenhed for hinanden. Gå foran med at vise hinanden ære.
11  Vær ikke nølende i jeres iver. Vær brændende i ånden. Træl for Jehova.
12  Glæd jer i håbet. Hold ud under trængselen. Vær vedholdende i bønnen.
13  Del med de hellige, alt efter deres behov. Følg gæstfrihedens vej.
14  Bliv ved med at velsigne dem som forfølger; velsign og forband ikke.
15  Glæd jer med dem der glæder sig; græd med dem der græder.
16  Tænk på andre som I tænker på jer selv; tænk ikke hovmodigt, men hold jer til det beskedne. Bliv ikke kloge i egne tanker.
17  Gengæld ikke nogen ondt med ondt. Vær i forvejen indstillet på det der er godt i alle menneskers øjne.
18  Om muligt, så vidt det står til jer, hold fred med alle mennesker.
19  I må ikke hævne jer, I elskede, men giv plads for vreden; for der står skrevet: „Hævnen er min; jeg vil gengælde, siger Jehova.“
20  Men „hvis din fjende sulter, så giv ham noget at spise; hvis han tørster, så giv ham noget at drikke; for ved at gøre dette dynger du gloende kul på hans hoved“.
21  Lad dig ikke overvinde af det onde, men overvind til stadighed det onde med det gode.
romerne 13
13  Lad enhver sjæl underordne sig de højere myndigheder, for der er ingen myndighed uden af Gud; de eksisterende myndigheder er af Gud anbragt i deres relative stillinger.
2  Derfor, den der modstår myndigheden, står Guds ordning imod; de som står den imod, vil pådrage sig dom.
3  For de herskende frygtes ikke af den gode men af den onde gerning. Ønsker du altså at være uden frygt for myndigheden? Så gør til stadighed det gode, og du vil få ros af den;
4  for den er Guds tjener til gavn for dig. Men hvis du gør det onde, da frygt; det er nemlig ikke for ingenting den bærer sværdet; den er jo Guds tjener, en hævner der lader vrede ramme den der øver det onde.
5  Det er derfor nødvendigt at man underordner sig, ikke alene for vredens men også for samvittighedens skyld.
6  Det er jo også af den grund I betaler skat; de er jo Guds offentlige tjenere der til stadighed tjener netop dette formål.
7  Giv alle hvad der tilkommer dem, ham [der kræver] skat, skat; ham [der kræver] afgift, afgift; ham [der kræver] frygt, frygt; ham [der kræver] ære, ære.
8  I må ikke skylde nogen noget som helst, undtagen det at elske hinanden; for den der elsker medmennesket har opfyldt loven.
9  For dette: „Du må ikke begå ægteskabsbrud, du må ikke myrde, du må ikke stjæle, du må ikke begære,“ og et hvilket som helst andet bud, sammenfattes i dette ord: „Du skal elske din næste som dig selv.“
10  Kærligheden gør ikke næsten noget ondt; kærligheden er derfor lovens opfyldelse.
11  [Gør] også dette fordi I kender tiden, at den time allerede er her da I skal vågne op af søvne, for nu er vor frelse nærmere end da vi blev troende.
12  Natten er langt fremme; dagen er kommet nær. Lad os derfor aflægge de gerninger der hører mørket til, og lad os iføre os lysets våben.
13  Lad os vandre anstændigt som ved dag, ikke med sviregilder og drikketure, ikke i ulovlig kønslig omgang og skamløshed, ikke i strid og skinsyge.
14  Men ifør jer Herren Jesus Kristus, og læg ikke på forhånd planer for kødets lyster.
romerne 14
14  Den der er svag i troen, skal I acceptere, men ikke for at bedømme [hans] indre tvivlsspørgsmål.
2  Én har tro til at spise alt, men den svage spiser grøntsager.
3  Lad ikke den der spiser, se ned på den der ikke spiser, og lad ikke den der ikke spiser, dømme den der spiser, for Gud har accepteret vedkommende.
4  Hvem er du at du dømmer en andens hustjener? For sin egen herre står eller falder han. Og han vil blive stående, for Jehova kan lade ham stå.
5  Én bedømmer én dag som bedre end en anden; en anden bedømmer hver dag som god; lad enhver være fuldt overbevist i sit eget sind.
6  Den der holder dagen, holder den for Jehova. Og den der spiser, spiser for Jehova, for han takker Gud; og den der undlader at spise, undlader det for Jehova, og dog takker han Gud.
7  Ingen af os lever jo for sig selv, og ingen dør for sig selv;
8  for når vi lever, lever vi for Jehova, og når vi dør, dør vi for Jehova. Derfor, både når vi lever og når vi dør, tilhører vi Jehova.
9  Det var jo derfor Kristus døde og kom til live igen, at han kunne blive Herre over både døde og levende.
10  Men du, hvorfor dømmer du din broder? Eller du, hvorfor ser du ned på din broder? Vi skal jo alle træde frem for Guds dommersæde,
11  for der står skrevet: „’Så sandt jeg lever,’ siger Jehova, ’for mig skal hvert knæ bøje sig, og hver tunge skal åbent anerkende Gud.’“
12  Så skal hver enkelt af os altså aflægge regnskab for sig selv over for Gud.
13  Lad os derfor ikke længere dømme hinanden, men træf hellere den beslutning at I ikke vil lægge nogen snublesten for en broder eller give ham anledning til fald.
14  Jeg ved og er i Herren Jesus overbevist om at intet er vanhelligt i sig selv; kun hvis en regner noget for vanhelligt, er det vanhelligt for ham.
15  For hvis din broder bedrøves på grund af [din] mad, vandrer du ikke mere i overensstemmelse med kærlighed. Bring ikke med din mad undergang over den som Kristus døde for.
16  Lad derfor ikke det gode I gør, blive spottet.
17  For Guds rige betyder ikke spisen og drikken, men retfærdighed og fred og glæde ved hellig ånd.
18  For den der i dette træller for Messias, er velbehagelig for Gud og godkendes af mennesker.
19  Så lad os altså jage efter det der skaber fred og er til indbyrdes opbyggelse.
20  Hold op med at nedbryde Guds værk blot for madens skyld. Alt er ganske vist rent, men det er skadeligt for det menneske som spiser og derved giver anledning til snublen.
21  Det er godt ikke at spise kød, ikke at drikke vin, ikke at gøre noget som kan blive en snublesten for din broder.
22  Den tro du har, hav den for dig selv for Guds åsyn. Lykkelig er den som ikke dømmer sig selv for det han bifalder.
23  Men den der har tvivl, er allerede dømt skyldig hvis han spiser, for [han spiser] ikke ud af tro. Ja, alt hvad der ikke er ud af tro, er synd.
romerne 15
15  Men vi som er stærke er skyldige at bære deres svagheder som ikke er stærke, og ikke være os selv til behag.
2  Lad enhver af os være sin næste til behag i det der er godt til [hans] opbyggelse.
3  For heller ikke Messias var sig selv til behag; men som der står skrevet: „Forsmædelserne fra dem der smædede dig, er faldet på mig.“
4  Alt det der forud er skrevet, er jo skrevet til vor belæring, for at vi ved vor udholdenhed og ved Skrifternes trøst kan have håb.
5  Måtte den Gud som skænker udholdenhed og trøst, nu give jer at I har samme sindsindstilling over for hinanden som den Kristus Jesus havde,
6  for at I enigt og med én mund kan herliggøre vor Herre Jesu Kristi Gud og Fader.
7  I skal derfor acceptere hinanden, ligesom Messias også har accepteret os, til ære for Gud.
8  Jeg siger nemlig at Kristus jo er blevet en tjener for de omskårne for Guds sanddruheds skyld, for at bekræfte de løfter Han gav deres forfædre,
9  og for at folk fra nationerne kunne herliggøre Gud for hans barmhjertighed. Som der står skrevet: „Derfor vil jeg åbent anerkende dig blandt nationerne, og dit navn vil jeg lovsynge.“
10  Og han siger endvidere: „Vær glade, I nationer, med hans folk.“
11  Og ligeledes: „Pris Jehova, alle I nationer, og lad alle folkene lovprise ham.“
12  Og yderligere siger Esajas: „Isajs rod skal være der, ja, den der rejser sig for at herske over nationerne; på ham vil nationerne håbe.“
13  Måtte Gud der giver håb, fylde jer med al glæde og fred ved at I har tro, så I må være rige i håbet med hellig ånds kraft.
14  Med hensyn til jer, mine brødre, er jeg nu også selv overbevist om at I også selv er fulde af godhed, da I er blevet fyldt med al kundskab, og at I også er i stand til at formane hinanden.
15  Jeg skriver imidlertid til jer med så meget større dristighed på nogle punkter, ligesom for igen at påminde jer, på grund af den ufortjente godhed der er skænket mig af Gud
16  til at være en offentlig tjener under Kristus Jesus over for folk fra nationerne, optaget af det hellige arbejde med Guds gode nyhed, for at offeret, nemlig disse folk fra nationerne, kan blive velbehageligt, helliget med hellig ånd.
17  Jeg har derfor grund til at være stolt i samhørighed med Kristus Jesus over det der vedrører Gud.
18  Jeg vil nemlig ikke vove at tale om noget som helst andet end det Kristus har udvirket gennem mig for at bringe folk fra nationerne til lydighed, ved [mit] ord og [min] gerning,
19  med tegns og underes kraft, med hellig ånds kraft, således at jeg fra Jerusalem og i en kreds helt til Illyrien fuldt ud har forkyndt den gode nyhed om Messias;
20  dog på den måde at jeg gjorde det til mit mål ikke at forkynde den gode nyhed hvor Kristus allerede var blevet nævnt, for at jeg ikke skulle bygge på en andens grundvold;
21  men, som der står skrevet: „De til hvem intet var fortalt om ham, skal se, og de som ikke har hørt, skal forstå.“
22  Derfor er jeg også mange gange blevet hindret i at komme til jer.
23  Men nu da jeg ikke længere har [urørt] distrikt i disse egne og i adskillige år har næret længsel efter at komme til jer,
24  håber jeg nemlig, når jeg rejser til Spanien, at få jer at se på gennemrejsen og at blive fulgt på vej dertil af jer, efter at jeg først i nogen grad har fået stillet min længsel efter jer.
25  Men nu står jeg i begreb med at rejse til Jerusalem for at yde hjælpetjeneste for de hellige.
26  De der er i Makedonien og Achaia har nemlig besluttet i fællesskab at give et bidrag til de fattige blandt de hellige i Jerusalem.
27  Ja, de har besluttet at gøre dette, og de er også deres skyldnere; for når folk fra nationerne har fået del i deres åndelige goder, skylder de også at yde dem offentlig tjeneste med noget materielt.
28  Når jeg så er færdig med dette og har bragt denne frugt sikkert til dem, tager jeg af sted til Spanien og lægger vejen omkring ad jer.
29  Og jeg ved at når jeg kommer til jer, vil jeg komme med et fuldt mål af velsignelse fra Kristus.
30  Nu tilskynder jeg jer, brødre, ved vor Herre Jesus Kristus og ved åndens kærlighed, til sammen med mig at kæmpe i jeres bønner til Gud for mig,
31  at jeg må blive udfriet fra de ikketroende i Judæa, og at min hjælpetjeneste, som gælder Jerusalem, må vise sig at være velbehagelig for de hellige,
32  så at jeg, når jeg med glæde kommer til jer ved Guds vilje, vil blive styrket sammen med jer.
33  Måtte den Gud som giver fred være med jer alle. Amen.
romerne 16
16  Jeg anbefaler jer Føbe, vor søster, som er tjener i den menighed som er i Kenkreæ,
2  for at I kan modtage hende i Herren på en måde der er de hellige værdig, og stå hende bi i enhver sag hvor hun måtte behøve jer, for hun har også selv vist sig at være en forsvarer for mange, ja for mig selv.
3  Hils Priska og Akvila, mine medarbejdere i Kristus Jesus,
4  som har sat deres egen hals på spil for min sjæl, og som ikke blot jeg men også alle menighederne blandt nationerne siger tak;
5  og [hils] menigheden i deres hus. Hils min elskede Epænetus, som er en førstegrøde for Kristus i [provinsen] Asien.
6  Hils Maria, som har udført meget arbejde for jer.
7  Hils Andronikus og Junias, mine slægtninge og mine medfanger, som er kendte mænd blandt apostlene og som har været i samhørighed med Kristus længere end jeg har.
8  Hils Ampliatus, min elskede i Herren.
9  Hils Urbanus, vor medarbejder i Kristus, og min elskede Stakys.
10  Hils Apelles, den godkendte i Kristus. Hils dem der er fra Aristobulus’ husstand.
11  Hils Herodion, min slægtning. Hils dem fra Narkissus’ husstand som er i Herren.
12  Hils [søstrene] Tryfæna og Tryfosa, som arbejder flittigt i Herren. Hils Persis, vor elskede [søster], som har udført meget arbejde i Herren.
13  Hils Rufus, den udvalgte i Herren, og hans og min moder.
14  Hils Asynkritus, Flegon, Hermes, Patrobas, Hermas og brødrene hos dem.
15  Hils Filologus og Julia, Nereus og hans søster, og Olympas, og alle de hellige hos dem.
16  Hils hinanden med et helligt kys. Alle Messias’ menigheder hilser jer.
17  Nu tilskynder jeg jer, brødre, til at holde øje med dem som er årsag til splittelser og snublen i modstrid med den lære I har modtaget; undgå dem.
18  Sådanne mennesker er nemlig ikke trælle af vor Herre Kristus, men af deres egen bug; og med glat tale og smiger forfører de ufordærvedes hjerter.
19  Jeres lydighed er jo blevet alle bekendt. Jeg fryder mig derfor over jer. Men jeg ønsker at I må være vise med hensyn til det gode, og uskyldige med hensyn til det onde.
20  Men den Gud som giver fred, vil snart knuse Satan under jeres fødder. Måtte vor Herre Jesu ufortjente godhed være med jer.
21  Timoteus, min medarbejder, hilser jer, og det gør også Lukius og Jason og Sosipater, mine slægtninge.
22  Jeg, Tertius, som har skrevet dette brev, hilser jer i Herren.
23  Gajus, min og hele menighedens vært, hilser jer. Erastus, byens kæmner, hilser jer, og det gør ligeledes Kvartus, hans broder.
24  ——
25  Men ham som kan styrke jer i overensstemmelse med den gode nyhed jeg forkynder, og budskabet om Jesus Kristus, ifølge åbenbaringen af den hellige hemmelighed som har været fortiet i lange tider
26  men som nu er blevet gjort kendt og gennem de profetiske skrifter blevet bekendtgjort blandt alle nationerne i overensstemmelse med den evige Guds befaling, for at fremme lydighed af tro,
27  ham, den ene vise Gud, tilkommer herligheden ved Jesus Kristus for evigt. Amen.
1 korinther 1
1  Paulus, kaldet til at være en Jesu Kristi apostel ved Guds vilje, og Sostenes, vor broder,
2  til Guds menighed som er i Korinth, til jer som er blevet helliget i samhørighed med Kristus Jesus, kaldet til at være hellige, sammen med alle som overalt påkalder vor Herre Jesu Kristi navn, deres og vor Herre:
3  Måtte I have ufortjent godhed og fred fra Gud, vor Fader, og Herren Jesus Kristus.
4  Jeg takker altid Gud for jer i betragtning af den Guds ufortjente godhed der er skænket jer i Kristus Jesus,
5  at I i ham er blevet beriget med alt, med al evne til at tale og med al kundskab,
6  ligesom vidnesbyrdet om Messias er blevet stadfæstet iblandt jer,
7  så at I ikke mangler nogen gave overhovedet, mens I ivrigt venter på vor Herre Jesu Kristi åbenbarelse.
8  Han vil også befæste jer indtil enden, så I kan være uangribelige på vor Herre Jesu Kristi dag.
9  Trofast er Gud, ved hvem I blev kaldet til fællesskab med hans søn Jesus Kristus, vor Herre.
10  Nu tilskynder jeg jer, brødre, ved vor Herre Jesu Kristi navn, til at I alle skal føre enig tale, og at der ikke må være splittelser iblandt jer, men at I skal være helt forenede i samme sind og i samme tankegang.
11  Det er nemlig blevet mig fortalt om jer, mine brødre, af dem fra Kloes [hus], at der er stridigheder iblandt jer.
12  Hvad jeg mener er dette, at enhver af jer siger: „Jeg tilhører Paulus,“ „Og jeg Apollos,“ „Og jeg Kefas,“ „Og jeg Kristus.“
13  Messias er delt. Paulus blev da ikke pælfæstet for jer, vel? Eller blev I døbt i Paulus’ navn?
14  Jeg er taknemmelig for at jeg ikke har døbt nogen af jer undtagen Krispus og Gajus,
15  så at ingen kan sige at I blev døbt i mit navn.
16  Jo, jeg har også døbt Stefanas’ husstand. Ellers ved jeg ikke om jeg har døbt nogen anden.
17  Kristus har nemlig ikke sendt mig for at døbe, men for at forkynde den gode nyhed, ikke med visdom i tale, for at Messias’ marterpæl ikke skal blive gjort nytteløs.
18  For talen om marterpælen er tåbelighed for dem der går til grunde, men for os som frelses, er den Guds kraft.
19  Der står jo skrevet: „Jeg vil lade de vises visdom gå til grunde, og de forstandiges forstand vil jeg feje til side.“
20  Hvor er den vise? Hvor er den skriftlærde? Hvor er debattøren i denne tingenes ordning? Har Gud ikke gjort verdens visdom tåbelig?
21  For eftersom det i Guds visdom er sådan at verden gennem sin visdom ikke fik lært Gud at kende, besluttede Gud gennem tåbeligheden i det der forkyndes at frelse dem der tror.
22  For jøderne beder om tegn og grækerne søger efter visdom;
23  men vi forkynder Kristus som pælfæstet, for jøderne en snublesten og for folk fra nationerne en tåbelighed;
24  men for dem som er kaldede, både jøder og grækere, Kristus som Guds kraft og Guds visdom.
25  For det som er tåbeligt hos Gud er visere end menneskene, og det som er svagt hos Gud er stærkere end menneskene.
26  For I ser på hans kaldelse af jer, brødre, at ikke mange vise efter kødet blev kaldet, ikke mange mægtige, ikke mange af fornem herkomst;
27  men Gud har valgt det tåbelige i verden, for at han kunne gøre de vise til skamme; og Gud har valgt det svage i verden, for at han kunne gøre det stærke til skamme;
28  og Gud har valgt det ringe i verden og det der ses ned på, det der ikke er noget, for at han kunne gøre det der er noget til intet,
29  så at intet kød skulle rose sig over for Gud.
30  Men det skyldes ham at I er i samhørighed med Kristus Jesus, som er blevet os visdom fra Gud, samt retfærdighed og helliggørelse og udfrielse ved en løsesum,
31  for at det kan være som der står skrevet: „Lad den der roser sig, rose sig af Jehova.“
1 korinther 2
2  Da jeg så kom til jer, brødre, kom jeg ikke med fremragende tale eller visdom og forkyndte jer Guds hellige hemmelighed,
2  for jeg besluttede at jeg blandt jer ikke ville kende til noget andet end Jesus Kristus, og det som pælfæstet.
3  Og jeg kom til jer i svaghed og i frygt og med megen bæven;
4  og min tale og det jeg forkyndte kom ikke med overtalende visdomsord, men med en demonstration af ånd og kraft,
5  for at jeres tro ikke skulle være [en tro] på menneskers visdom, men på Guds kraft.
6  Dog taler vi visdom blandt dem som er modne, men ikke den visdom der kommer fra denne tingenes ordning, heller ikke fra denne tingenes ordnings ledere, som vil blive til intet.
7  Men vi taler Guds visdom i en hellig hemmelighed, den skjulte visdom, som Gud før tingenes ordninger forudbestemte til vor herlighed.
8  Denne [visdom] har ingen af denne tingenes ordnings ledere lært at kende, for hvis de havde kendt den, ville de ikke have pælfæstet herlighedens Herre.
9  Men som der står skrevet: „Hvad øjet ikke har set og øret ikke har hørt og menneskehjertet ikke har fundet på, det har Gud beredt dem der elsker ham.“
10  For det er os Gud har åbenbaret det gennem ånden, for ånden ransager alt, endog Guds dybder.
11  For hvem blandt mennesker ved hvad der er i et menneske, undtagen menneskets ånd som er i det? På samme måde har heller ingen lært at kende hvad der er i Gud, undtagen Guds ånd.
12  Nu har vi ikke fået verdens ånd, men den ånd som er fra Gud, for at vi kan kende det som Gud i sin godhed har givet os.
13  Og det er dette vi taler om, ikke med ord lært af menneskelig visdom, men med [ord] lært af ånd[en], idet vi forbinder åndelige [anliggender] med åndelige [ord].
14  Men et sjæleligt menneske tager ikke imod det der kommer fra Guds ånd, for det er tåbelighed for det; og det kan ikke fatte det, fordi det skal bedømmes åndeligt.
15  Det åndelige menneske, derimod, bedømmer alt, men selv bedømmes det ikke af nogen.
16  For „hvem har lært Jehovas sind at kende, så han kan belære ham?“ Men vi har Kristi sind.
1 korinther 3
3  Og, brødre, jeg var ikke i stand til at tale til jer som til åndelige, men kun som til kødelige, som til spædbørn i Kristus.
2  Jeg gav jer mælk at drikke, ikke noget der skulle tygges, for I var endnu ikke stærke nok. Ja, heller ikke nu er I stærke nok,
3  for I er stadig kødelige. Når der nemlig er skinsyge og strid iblandt jer, er I så ikke kødelige og vandrer på menneskers vis?
4  For når en siger: „Jeg tilhører Paulus,“ og en anden: „Jeg Apollos,“ er I så ikke blot mennesker?
5  Hvad er da Apollos? Ja, hvad er Paulus? Tjenere ved hvem I blev troende, sådan som Herren gav hver enkelt.
6  Jeg plantede, Apollos vandede, hvorimod Gud stadig fik det til at gro;
7  hverken den der planter eller den der vander er altså noget, men Gud, som får det til at gro.
8  Og den der planter og den der vander er ét, men hver vil få sin egen løn efter sit eget arbejde.
9  For vi er Guds medarbejdere. I er Guds mark under dyrkning, Guds bygning.
10  Efter den Guds ufortjente godhed der er skænket mig, har jeg som en kyndig håndværksmester lagt en grundvold, men en anden bygger på den. Så lad hver enkelt til stadighed være opmærksom på hvordan han bygger på den.
11  For ingen kan lægge nogen anden grundvold end den der er lagt, det vil sige Jesus Kristus.
12  Når nu nogen bygger på den grundvold med guld, sølv, kostbare sten, træ, hø, strå,
13  vil hver enkelts arbejde blive gjort kendt, for dagen vil røbe det, fordi den åbenbares ved hjælp af ild, og ilden selv skal prøve hvordan hver enkelts arbejde er.
14  Hvis ens arbejde, det man har bygget på den, bliver stående, vil man få løn;
15  hvis ens arbejde brændes op, vil man lide tab, men selv vil man blive frelst; i så fald dog som gennem ild.
16  Ved I ikke at I er Guds tempel og at Guds ånd bor i jer?
17  Hvis nogen ødelægger Guds tempel, vil Gud ødelægge ham; for Guds tempel er helligt, det [tempel] som I er.
18  Lad ingen bedrage sig selv: Hvis nogen iblandt jer mener at han er vís i denne tingenes ordning, så lad ham blive en tåbe, for at han kan blive vís.
19  Denne verdens visdom er nemlig tåbelighed i Guds øjne; for der står skrevet: „Han fanger de vise i deres underfundighed.“
20  Og endvidere: „Jehova ved at de vises tanker er forgæves.“
21  Lad derfor ingen rose sig af mennesker; for alt tilhører jer,
22  hvad enten det er Paulus eller Apollos eller Kefas eller verden eller liv eller død eller noget nuværende eller noget kommende, alt tilhører jer;
23  men I tilhører Kristus, og Kristus tilhører Gud.
1 korinther 4
4  Således skal et menneske vurdere os: som underordnede under Kristus og husholdere over Guds hellige hemmeligheder.
2  Hvad der i øvrigt i den forbindelse kræves af husholdere, er at en sådan findes trofast.
3  Nu betyder det meget lidt for mig at skulle bedømmes af jer eller af en menneskelig domstol. Jeg bedømmer end ikke mig selv.
4  Jeg er mig nemlig intet bevidst. Dog, derved er jeg ikke kendt retfærdig, men den der bedømmer mig er Jehova.
5  Døm derfor ikke noget før tiden er inde, førend Herren kommer, som både vil bringe mørkets hemmeligheder for lyset og gøre hjerternes beslutninger kendt, og så vil enhver få sin ros af Gud.
6  Disse ting har jeg nu, brødre, overført og anvendt på mig selv og Apollos for jeres skyld, for at I af vort tilfælde kan lære den [regel]: „Gå ikke ud over det der står skrevet,“ for at ingen af jer skal blive opblæst og være for den ene og imod den anden.
7  For hvem gør dig til noget særligt? Ja, hvad har du som du ikke har fået? Og hvis du virkelig har fået det, hvorfor roser du dig da som om du ikke havde fået det?
8  I er allerede blevet mætte, ikke? I er allerede blevet rige, ikke sandt? I er begyndt at herske som konger uden os, ikke? Ja, jeg ville virkelig ønske at I var begyndt at herske som konger, så vi også kunne herske som konger sammen med jer.
9  Det forekommer mig nemlig at Gud har stillet os, apostlene, frem som de sidste, som mænd der er dømt til døden, for vi er blevet et skuespil for verden, både for engle og for mennesker.
10  Vi er tåber på grund af Kristus, men I er kloge i Kristus; vi er svage, men I er stærke; I er ansete, men vi er foragtede.
11  Frem til denne time lider vi både sult og tørst og er mangelfuldt klædt og bliver mishandlet og er hjemløse
12  og slider og slæber, idet vi arbejder med vore egne hænder. Når vi hånes, velsigner vi; når vi forfølges, finder vi os i det;
13  når vi smædes, bønfalder vi; vi er blevet som verdens skarn, bærmen af alle ting, indtil nu.
14  Jeg skriver ikke dette for at gøre jer skamfulde, men for at formane jer som mine elskede børn.
15  For selv om I måske har ti tusind opdragere i Kristus, [så har I] afgjort ikke mange fædre, for i Kristus Jesus er jeg blevet jeres fader ved den gode nyhed.
16  Jeg beder jer derfor indtrængende: bliv mine efterlignere.
17  Af den grund sender jeg Timoteus til jer, da han er mit elskede og trofaste barn i Herren; han vil minde jer om mine fremgangsmåder i forbindelse med Kristus Jesus, sådan som jeg underviser overalt i hver menighed.
18  Nogle er opblæste, som om jeg ikke ville komme til jer.
19  Men jeg vil komme til jer snart, om Jehova vil, og så vil jeg skaffe mig viden, ikke om de opblæstes tale, men om [deres] kraft.
20  For Guds rige [beror] ikke på tale, men på kraft.
21  Hvad ønsker I? Skal jeg komme til jer med kæp, eller med kærlighed og med mildheds ånd?
1 korinther 5
5  Der høres virkelig om utugt iblandt jer, og en sådan utugt som end ikke findes blandt folk fra nationerne, at en har [sin] faders hustru.
2  Og er I opblæste og føler ikke snarere sorg, så den mand der har begået denne gerning kunne blive fjernet fra jeres midte?
3  Jeg for mit vedkommende, skønt fraværende i legemet men nærværende i ånden, har visselig allerede, som om jeg var nærværende, dømt den mand der har handlet på en sådan måde som denne,
4  således at I, når I er samlet, også med min ånd og vor Herre Jesu kraft, i vor Herre Jesu navn
5  overgiver et sådant menneske til Satan til kødets undergang, for at ånden kan blive frelst på Herrens dag.
6  At I roser jer er ikke pænt. Ved I ikke at lidt surdej gennemsyrer hele dejen?
7  Rens den gamle surdej ud, så I kan være en ny dej, sådan som I jo er fri for surdej. For også vort påske[offer], Kristus, er blevet slagtet.
8  Lad os derfor holde højtid, ikke med gammel surdej, heller ikke med sletheds og ondskabs surdej, men med oprigtigheds og sandheds usyrede brød.
9  I mit brev skrev jeg til jer at I skulle holde op med at omgås utugtige,
10  [jeg mente] ikke helt og holdent denne verdens utugtige eller havesyge og udsugere eller afgudsdyrkere. Ellers måtte I jo gå ud af verden.
11  Men nu skriver jeg til jer at I skal holde op med at omgås enhver som kaldes broder og som er utugtig eller havesyg eller afgudsdyrker eller spotter eller dranker eller udsuger, ja end ikke spise sammen med en sådan.
12  For hvad har jeg at gøre med at dømme dem udenfor? Dømmer I ikke dem indenfor,
13  mens Gud dømmer dem udenfor? „Fjern det onde [menneske] fra jer selv.“
1 korinther 6
6  Vover nogen af jer som har en sag imod en anden, at indbringe sagen for uretfærdige og ikke for de hellige?
2  Eller ved I ikke at de hellige skal dømme verden? Og når verden skal dømmes af jer, er I så uværdige til at dømme i meget små sager?
3  Ved I ikke at vi skal dømme engle? Hvorfor da ikke i sager der hører dette liv til?
4  Hvis I altså har sager der hører dette liv til og hvori der skal dømmes, er det så dem der ikke regnes for noget i menigheden, I indsætter som dommere?
5  Jeg siger det for at få jer til at føle skam. Er det sandt at der ikke er en eneste vís iblandt jer som vil kunne dømme mellem sine brødre,
6  men broder fører sag imod broder, og det for ikketroende?
7  Nu er det jo i det hele taget et nederlag for jer at I har retssager med hinanden. Hvorfor lider I ikke hellere uret? Hvorfor lader I jer ikke hellere bedrage?
8  Tværtimod gør I uret og bedrager, og det jeres brødre!
9  Eller ved I ikke at uretfærdige ikke skal arve Guds rige? Bliv ikke vildledt. Hverken utugtige eller afgudsdyrkere eller ægteskabsbrydere eller mænd der bruges til unaturlige formål, eller mænd som ligger hos mænd,
10  eller tyve eller havesyge eller drankere eller spottere eller udsugere skal arve Guds rige.
11  Og dog er det sådan nogle af jer har været. Men I er blevet vasket rene, I er blevet helliget, og I er blevet erklæret retfærdige i vor Herre Jesu Kristi navn og med vor Guds ånd.
12  Alt er mig tilladt; men ikke alt er gavnligt. Alt er mig tilladt; men jeg vil ikke lade noget få myndighed over mig.
13  Maden er [bestemt] for maven, og maven for maden; og Gud vil gøre begge til intet. Men legemet er ikke [bestemt] for utugt, men for Herren; og Herren for legemet.
14  Men Gud har oprejst Herren og vil også oprejse os fra [døden] ved sin kraft.
15  Ved I ikke at jeres legemer er Kristi lemmer? Skal jeg da tage Kristi lemmer væk og gøre dem til skøgelemmer? Måtte det aldrig ske!
16  Eller ved I ikke at den som slutter sig til en skøge, er ét legeme [med hende]? For: „De to,“ siges der, „skal blive ét kød.“
17  Men den der slutter sig til Herren, er én ånd [med ham].
18  Flygt fra utugt. Enhver anden synd som et menneske måtte begå, er uden for dets legeme, men den der øver utugt synder imod sit eget legeme.
19  Eller ved I ikke at jeres legeme er tempel for den hellige ånd som er i jer og som I har fra Gud? Og I tilhører ikke jer selv,
20  for I blev købt for en pris. Herliggør da Gud i jeres legeme.
1 korinther 7
7  Nu med hensyn til de ting I skrev om, da er det godt for en mand ikke at røre en kvinde;
2  lad dog, på grund af den udbredte utugt, hver mand have sin egen hustru, og lad hver kvinde have sin egen mand.
3  Lad manden yde hustruen hvad der tilkommer hende; og lad også hustruen gøre det samme mod manden.
4  Hustruen har ikke myndighed over sit eget legeme, men det har hendes mand; og ligeledes har heller ikke manden myndighed over sit eget legeme, men det har hans hustru.
5  I må ikke unddrage jer hinanden, undtagen efter gensidigt samtykke for en fastsat tid, for at I kan give jer tid til bønnen og så igen komme sammen, så at Satan ikke til stadighed skal friste jer på grund af jeres mangel på selvkontrol.
6  Dette siger jeg imidlertid som en indrømmelse, og ikke som en befaling.
7  Men jeg ønsker at alle mennesker var som jeg selv. Enhver har imidlertid sin egen gave fra Gud, én på én måde, en anden på en anden måde.
8  Nu siger jeg til de ugifte og til enkerne, at det er godt for dem at de forbliver som jeg.
9  Men hvis ikke de har selvbeherskelse, så lad dem gifte sig, for det er bedre at gifte sig end at være optændt [af lidenskab].
10  De gifte befaler jeg, dog ikke jeg men Herren, at en hustru ikke må skille sig fra sin mand;
11  men hvis hun virkelig skiller sig fra ham, så lad hende forblive ugift eller også forlige sig med sin mand; og en mand må ikke forlade sin hustru.
12  Men til de andre siger jeg, ja, jeg, ikke Herren: Hvis en broder har en ikketroende hustru, og hun er indforstået med at bo sammen med ham, så lad ham ikke forlade hende;
13  og hvis en kvinde har en ikketroende mand, og han er indforstået med at bo sammen med hende, så lad hende ikke forlade sin mand.
14  For den ikketroende mand er helliget ved hustruen, og den ikketroende hustru er helliget ved broderen; ellers ville jeres børn jo være urene, men nu er de hellige.
15  Men hvis den ikketroende vil skilles, så lad ham skilles; en broder eller en søster er ikke trælbundet under sådanne omstændigheder, men Gud har kaldet jer til fred.
16  For, hustru, hvordan ved du om du kan frelse din mand? Eller, mand, hvordan ved du om du kan frelse din hustru?
17  Blot [dette]: lad enhver vandre som Jehova har tildelt enhver, sådan som Gud har kaldet ham. Og således forordner jeg det i alle menighederne.
18  Blev en kaldet som omskåren? Lad ham ikke blive uomskåren. Er en blevet kaldet som uomskåren? Lad ham ikke blive omskåret.
19  Omskærelse betyder intet, og ikke-omskærelse betyder intet, men overholdelse af Guds bud.
20  Lad enhver forblive i den stand han blev kaldet i.
21  Blev du kaldet som træl? Så lad det ikke bekymre dig; men hvis du også kan blive fri, da benyt hellere lejligheden.
22  For enhver i Herren der blev kaldet som træl, er Herrens frigivne; ligeledes er den der blev kaldet som fri, en Kristi træl.
23  I blev købt for en pris; hold op med at være menneskers trælle.
24  Den stilling hver enkelt blev kaldet i, brødre, lad ham forblive i den i samfund med Gud.
25  Nu med hensyn til jomfruerne har jeg ingen befaling fra Herren, men jeg giver min mening til kende som en der af Herren er blevet vist den barmhjertighed at han kan være trofast.
26  Derfor mener jeg at dette er godt, i betragtning af den nuværende nød, [nemlig] at det er godt for en mand at forblive som han er.
27  Er du bundet til en hustru? Hold op med at søge at blive fri. Er du løst fra en hustru? Hold op med at søge en hustru.
28  Men selv om du også giftede dig, begik du ikke nogen synd. Og hvis en jomfru giftede sig, begik en sådan ikke nogen synd. Men de der gør det, vil få trængsel i kødet. Men jeg søger at skåne jer.
29  Og dette siger jeg, brødre: den tid der er tilbage er begrænset. Lad herefter dem der har hustru, være som om de ingen havde,
30  og dem der græder, som dem der ikke græder, og dem der glæder sig, som dem der ikke glæder sig, og dem der køber, som dem der ikke ejer noget,
31  og dem der gør brug af verden, som dem der ikke bruger den fuldt ud; for denne verdens scene skifter.
32  Ja, jeg ønsker at I må være fri for bekymring. Den ugifte mand er bekymret for det der hører Herren til, hvordan han kan opnå Herrens godkendelse.
33  Men den gifte mand er bekymret for det der hører verden til, hvordan han kan opnå sin hustrus godkendelse,
34  og han er delt. Og den ugifte kvinde og jomfruen er bekymret for det der hører Herren til, for at hun kan være hellig både på sit legeme og på sin ånd. Men den gifte kvinde er bekymret for det der hører verden til, hvordan hun kan opnå sin mands godkendelse.
35  Men dette siger jeg til jeres eget bedste, ikke for at kaste et fangegarn over jer, men for at bevæge jer til det der er sømmeligt og til at I stadig står til tjeneste for Herren uden at lade jer distrahere.
36  Men hvis nogen mener at han bærer sig urigtigt ad over for sin jomfruelighed, hvis den er ude over ungdommens vår, og det må ske således, så lad ham gøre hvad han vil; han synder ikke. Lad dem gifte sig.
37  Men hvis nogen står fast i sit hjerte, idet han ikke føler nogen nødvendighed men har myndighed over sin egen vilje og i sit hjerte har truffet den beslutning at han vil bevare sin jomfruelighed, han gør vel.
38  Altså, også den der giver sin jomfruelighed hen i ægteskab gør vel, men den der ikke giver den hen i ægteskab gør bedre.
39  En hustru er bundet i al den tid hendes mand lever. Men hvis hendes mand skulle sove ind [i døden], er hun fri til at blive gift med hvem hun vil, [dog] kun i Herren.
40  Men hun er lykkeligere hvis hun forbliver som hun er, efter min mening. Jeg mener nemlig at også jeg har Guds ånd.
1 korinther 8
8  Nu med hensyn til det der har været ofret til afguder: Vi ved at vi alle har kundskab. Kundskaben opblæser, men kærligheden opbygger.
2  Hvis nogen mener at han har opnået kundskab om noget, så kender han det endnu ikke sådan som han bør kende det.
3  Men hvis nogen elsker Gud, så er han kendt af ham.
4  Nu med hensyn til at spise det der har været ofret til afguder, så ved vi at en afgud intet er i verden, og at der ingen Gud er uden én.
5  For selv om der også er såkaldte „guder“, enten i himmelen eller på jorden, sådan som der er mange „guder“ og mange „herrer“,
6  så er der for os dog kun én Gud, Faderen, fra hvem alle ting er, og vi til ham; og der er én Herre, Jesus Kristus, ved hvem alle ting er, og vi ved ham.
7  Denne kundskab er imidlertid ikke i alle; men nogle som indtil nu har været vant til afguder, spiser maden som noget der har været ofret til en afgud, og deres samvittighed, som er svag, bliver besmittet.
8  Men mad vil ikke anbefale os over for Gud; hvis vi ikke spiser, er vi ikke dårligere stillet, og hvis vi spiser, er vi ikke bedre stillet.
9  Men se stadig til at denne jeres handlefrihed ikke på en eller anden måde bliver en snublesten for dem som er svage.
10  For hvis nogen skulle se dig, som har kundskab, ligge til bords i et afgudstempel, vil da ikke samvittigheden hos den der er svag, blive opbygget til at spise det der har været ofret til afguder?
11  Ved din kundskab bliver der jo bragt undergang over den som er svag, din broder, for hvis skyld Kristus er død.
12  Men når I således synder imod jeres brødre og sårer deres samvittighed som er svag, synder I mod Kristus.
13  Derfor, hvis mad bringer min broder til snublen og fald, vil jeg aldrig nogen sinde mere spise kød, for at jeg ikke skal bringe min broder til snublen og fald.
1 korinther 9
9  Er jeg ikke fri? Er jeg ikke apostel? Har jeg ikke set Jesus, vor Herre? Er I ikke mit værk i Herren?
2  Om jeg ikke er apostel for andre, er jeg det i hvert fald for jer, for I er seglet der bekræfter mit apostelhverv i forbindelse med Herren.
3  Mit forsvar over for dem som bedømmer mig er dette:
4  Har vi ikke ret til at spise og drikke?
5  Har vi ikke ret til at have en søster med omkring som hustru, ligesom de øvrige apostle og Herrens brødre og Kefas?
6  Eller er det kun Barnabas og mig som ikke har ret til at undlade [verdsligt] arbejde?
7  Hvem er nogen sinde soldat på egen bekostning? Hvem planter en vingård og spiser ikke dens frugt? Eller hvem vogter en hjord og nyder ikke af hjordens mælk?
8  Siger jeg dette ud fra en menneskelig norm? Eller er det ikke også det loven siger?
9  I Mose lov står der jo skrevet: „Du må ikke binde munden til på en okse når den tærsker.“ Er det okser Gud tager sig af?
10  Eller er det ikke helt og holdent for vor skyld han siger det? Jo, for vor skyld blev det skrevet, fordi den der pløjer, bør pløje i håb, og den der tærsker, bør gøre det i håb om at få en andel.
11  Når vi til jer har sået noget åndeligt, er det da noget stort om vi hos jer skal høste noget materielt?
12  Hvis andre har andel i denne ret over jer, har vi det da ikke langt mere? Dog har vi ikke gjort brug af denne ret, men vi tåler alt, for at vi ikke skal lægge nogen hindring i vejen for den gode nyhed om Messias.
13  Ved I ikke at de der tager sig af de hellige pligter, spiser ved templet, og de der til stadighed tjener ved alteret, får deres del sammen med alteret?
14  Således har Herren også forordnet at de der forkynder den gode nyhed, skal leve af den gode nyhed.
15  Men jeg har ikke gjort brug af en eneste af disse [rettigheder]. Og jeg har ikke skrevet dette for at det skulle blive sådan i mit tilfælde, for det ville være bedre for mig at dø end — ingen skal gøre min grund til at rose mig til intet!
16  Når jeg nu forkynder den gode nyhed, giver det mig ingen grund til at rose mig, for det er pålagt mig som en nødvendighed. Ja, ve mig om jeg ikke forkyndte den gode nyhed.
17  Hvis jeg gør det frivilligt, har jeg en løn; men hvis jeg gør det imod min vilje, er det jo en husholdergerning jeg har fået betroet.
18  Hvad er da min løn? At jeg, idet jeg forkynder den gode nyhed, kan fremholde den gode nyhed uden omkostninger for ikke at misbruge min ret i forbindelse med den gode nyhed.
19  For skønt jeg er fri af alle, har jeg gjort mig til træl for alle for at kunne vinde desto flere.
20  Og jeg er for jøderne blevet som en jøde for at kunne vinde jøder; for dem der er under loven, er jeg blevet som en under loven, skønt jeg selv ikke er under loven, for at kunne vinde dem der er under loven.
21  For dem der er uden loven, er jeg blevet som en uden loven, skønt jeg ikke er uden Guds lov men under Kristi lov, for at kunne vinde dem som er uden loven.
22  For de svage er jeg blevet svag for at kunne vinde de svage. For alle slags mennesker er jeg blevet alt, for i alt fald at kunne frelse nogle.
23  Men alt gør jeg for den gode nyheds skyld, for at kunne have del i den sammen med [andre].
24  Ved I ikke at løberne i et løb alle løber, men kun én får sejrsprisen? Løb på en sådan måde at I kan opnå den.
25  Og enhver som tager del i en idrætskamp, viser selvbeherskelse i alt. De gør det naturligvis for at få en forgængelig krone, men vi en uforgængelig.
26  Derfor løber jeg ikke som i det uvisse; jeg retter mine slag således at jeg ikke slår i luften;
27  men jeg banker løs på mit legeme og behandler det som en træl, for at jeg, efter at have forkyndt for andre, ikke på en eller anden måde selv skal blive forkastet.
1 korinther 10
10  Jeg ønsker nemlig ikke, brødre, at I skal være uvidende om at vore forfædre alle var under skyen og alle gik gennem havet
2  og alle blev døbt til Moses ved hjælp af skyen og havet;
3  og alle spiste den samme åndelige mad
4  og alle drak den samme åndelige drik; for de drak af den åndelige klippe som fulgte med, og den klippe var Messias.
5  Dog, de fleste af dem godkendte Gud ikke; de blev jo fældet i ørkenen.
6  Men disse ting er blevet eksempler for os, for at vi ikke skal begære noget skadeligt, sådan som de begærede det.
7  Bliv heller ikke afgudsdyrkere, som nogle af dem blev det; som der står skrevet: „Folket satte sig til at spise og drikke, hvorpå de rejste sig for at more sig.“
8  Lad os heller ikke øve utugt, som nogle af dem begik utugt, og på én dag faldt treogtyve tusind.
9  Lad os heller ikke sætte Jehova på prøve, som nogle af dem satte ham på prøve, og de blev dræbt af slangerne.
10  I må heller ikke knurre, sådan som nogle af dem knurrede, og de blev dræbt af ødelæggeren.
11  Men disse ting skete fortsat med dem, som eksempler, og de blev skrevet til advarsel for os til hvem enden på tingenes ordninger er kommet.
12  Lad derfor den der mener at han står, se til at han ikke falder.
13  Ingen fristelse har mødt jer bortset fra hvad der er almindeligt for mennesker. Men Gud er trofast, og han vil ikke lade jer blive fristet ud over hvad I kan tåle, men sammen med fristelsen vil han også skabe en udvej, så I kan modstå den.
14  Derfor, mine elskede, flygt fra afgudsdyrkelsen.
15  Jeg taler som til mennesker med dømmekraft; døm selv om hvad jeg siger.
16  Velsignelsens bæger som vi velsigner, er det ikke fællesskab om Messias’ blod? Brødet som vi brækker i stykker, er det ikke fællesskab om Messias’ legeme?
17  Fordi der er ét brød, er vi, skønt mange, ét legeme, for vi har alle andel i det ene brød.
18  Se på det som er Israel efter kødet: Har de som spiser slagtofrene ikke fællesskab med alteret?
19  Hvad skal jeg da sige? At det der ofres til en afgud er noget, eller at en afgud er noget?
20  Nej; men jeg siger at det som folk fra nationerne ofrer, ofrer de til dæmoner og ikke til Gud; og jeg ønsker ikke at I skal have fællesskab med dæmonerne.
21  I kan ikke drikke Jehovas bæger og dæmoners bæger; I kan ikke have andel i „Jehovas bord“ og i dæmoners bord.
22  Eller „ægger vi Jehova til skinsyge“? Vi er ikke stærkere end han, vel?
23  Alt er tilladt; men ikke alt er gavnligt. Alt er tilladt; men ikke alt opbygger.
24  Lad ingen søge sit eget, men medmenneskets [bedste].
25  Alt det der bliver solgt på kødtorvet kan I spise uden at stille spørgsmål af hensyn til jeres samvittighed;
26  for „Jehovas er jorden og det som fylder den“.
27  Hvis nogen af de ikketroende indbyder jer og I gerne vil gå derhen, så spis alt hvad der bliver sat frem for jer, uden at stille spørgsmål af hensyn til jeres samvittighed.
28  Men hvis nogen skulle sige til jer: „Dette er noget der har været bragt som offer,“ så spis ikke, af hensyn til den der oplyste det og af hensyn til samvittigheden.
29  „Samvittigheden,“ siger jeg, ikke din egen, men den andens. For hvorfor skal min frihed dømmes af en andens samvittighed?
30  Hvis jeg har andel [i måltidet] med tak, hvorfor skal jeg så spottes på grund af det jeg siger tak for?
31  Derfor, hvad enten I spiser eller drikker eller gør noget andet, gør alt til Guds ære.
32  Undgå at blive årsag til snublen og fald både for jøder og for grækere og for Guds menighed,
33  ligesom også jeg søger at være alle mennesker til behag i alle ting, idet jeg ikke søger mit eget bedste, men de manges, for at de kan blive frelst.
1 korinther 11
11  Bliv efterlignere af mig, ligesom jeg igen er det af Kristus.
2  Nu roser jeg jer fordi I i alle ting husker mig og holder fast ved overleveringerne sådan som jeg overleverede jer dem.
3  Men jeg ønsker I skal vide at hver mands hoved er Messias; og en kvindes hoved er manden; og Messias’ hoved er Gud.
4  Enhver mand der beder eller profeterer med noget på hovedet, bringer skam over sit hoved;
5  og enhver kvinde som beder eller profeterer med hovedet utildækket, bringer skam over sit hoved, for det er ét og det samme som hvis hun var en [kvinde] med raget hoved.
6  For når en kvinde ikke tildækker sig, så lad hende også blive klippet; men når det er til skam for en kvinde at blive klippet eller raget, så lad hende tildække sig.
7  For en mand bør ikke have sit hoved tildækket, da han er Guds billede og herlighed; men kvinden er mandens herlighed.
8  For manden er ikke fra kvinden, men kvinden fra manden;
9  og hvad mere er: manden blev ikke skabt for kvindens skyld, men kvinden for mandens skyld.
10  Det er derfor kvinden bør have et myndighedstegn på sit hoved af hensyn til englene.
11  Desuden, i forbindelse med Herren er hverken kvinden [blevet til] uden manden eller manden uden kvinden.
12  For ligesom kvinden er fra manden, således er også manden ved kvinden; men alle ting er fra Gud.
13  Døm for jer selv: Sømmer det sig for en kvinde at bede utildækket til Gud?
14  Lærer selve naturen jer ikke at hvis en mand har langt hår, er det til vanære for ham,
15  men hvis en kvinde har langt hår, er det til ære for hende? For det lange hår er givet hende i stedet for en hovedbeklædning.
16  Men hvis nogen synes at argumentere for en anden skik, så har vi ingen sådan, og det har Guds menigheder heller ikke.
17  Men idet jeg giver disse instruktioner roser jeg jer ikke, for det er ikke til det bedre, men til det værre at I kommer sammen.
18  For det første hører jeg nemlig at der, når I kommer sammen som en menighed, er splittelser iblandt jer; og i nogen grad tror jeg det.
19  Der må jo nødvendigvis også være sekter iblandt jer, for at de godkendte også kan blive gjort kendt iblandt jer.
20  Derfor, når I kommer sammen på ét sted, er det ikke muligt at spise Herrens aftensmåltid.
21  For når I spiser [det], tager hver enkelt sit eget aftensmåltid først, så at én er sulten og en anden er beruset.
22  I har da hjem at spise og drikke i, ikke sandt? Eller foragter I Guds menighed og gør dem der intet har til skamme? Hvad skal jeg sige til jer? Skal jeg rose jer? I dette roser jeg jer ikke.
23  For jeg har modtaget fra Herren, hvad jeg også har overleveret jer, at Herren Jesus i den nat da han skulle overgives, tog et brød
24  og, efter at have takket, brækkede det i stykker og sagde: „Dette betyder mit legeme, som er til gavn for jer. Bliv ved med at gøre dette til minde om mig.“
25  Og på samme måde [tog han] bægeret efter aftensmåltidet idet han sagde: „Dette bæger betyder den nye pagt i kraft af mit blod. Bliv ved med at gøre dette, så ofte som I drikker det, til minde om mig.“
26  For så ofte som I spiser dette brød og drikker dette bæger, forkynder I Herrens død, indtil han kommer.
27  Altså vil enhver som spiser Herrens brød eller drikker Herrens bæger uværdigt, være skyldig over for Herrens legeme og blod.
28  Lad først et menneske godkende sig selv efter ransagelse, og lad ham således spise af brødet og drikke af bægeret.
29  For den der spiser og drikker, spiser og drikker sig en dom til, hvis han ikke bedømmer legemet rigtigt.
30  Det er derfor mange iblandt jer er svage og sygelige, og ikke så få sover [i døden].
31  Men hvis vi ville bedømme os selv rigtigt, blev vi ikke dømt.
32  Når vi imidlertid dømmes, tugtes vi af Jehova, for at vi ikke skal blive fordømt sammen med verden.
33  Derfor, mine brødre, når I kommer sammen for at spise det, så vent på hinanden.
34  Hvis nogen er sulten, så lad ham spise hjemme, for at jeres sammenkomst ikke skal føre til fordømmelse. Men de andre ting vil jeg bringe i orden så snart jeg kommer.
1 korinther 12
12  Nu med hensyn til de åndelige gaver, brødre, ønsker jeg ikke I skal være uvidende.
2  I ved at da I var folk fra nationerne, blev I ført mod de umælende afguder, sådan som I nu blev ført.
3  Derfor gør jeg jer bekendt med at ingen som taler ved Guds ånd, siger: „Jesus er forbandet!“ og ingen kan sige: „Jesus er Herre!“ undtagen ved hellig ånd.
4  Nu er der forskellige gaver, men det er den samme ånd;
5  og der er forskellige former for tjeneste, og dog er det den samme Herre;
6  og der er forskellige kraftvirkninger, og dog er det den samme Gud som udvirker dem alle i alle mennesker.
7  Men manifestationen af ånden gives hver enkelt til et gavnligt formål.
8  Én gives der for eksempel ved ånden visdoms tale, en anden kundskabs tale ifølge den samme ånd,
9  en anden tro ved den samme ånd, en anden gaver til at helbrede ved den ene ånd,
10  en anden igen at udvirke kraftige gerninger, en anden at profetere, en anden at bedømme inspirerede udtalelser, en anden forskellige slags tungetale, og en anden at tolke tungetale.
11  Men det er den ene og samme ånd der udvirker alt dette, idet den fordeler [gaverne] til hver enkelt ganske som den vil.
12  For ligesom legemet er ét men har mange lemmer, og alle legemets lemmer, skønt de er mange, er ét legeme, således er også Messias.
13  For ved én ånd blev vi jo alle døbt til [at være] ét legeme, enten vi er jøder eller grækere, enten vi er trælle eller fri, og vi fik alle én ånd at drikke.
14  For legemet er jo ikke ét lem, men mange.
15  Hvis foden ville sige: „Da jeg ikke er en hånd, er jeg ikke en del af legemet,“ er den ikke af den grund ophørt med at være en del af legemet.
16  Og hvis øret ville sige: „Da jeg ikke er et øje, er jeg ikke en del af legemet,“ er det ikke af den grund ophørt med at være en del af legemet.
17  Hvis hele legemet var et øje, hvor ville da hørelsen være? Hvis det hele var hørelse, hvor ville da lugtesansen være?
18  Men nu har Gud sat lemmerne på legemet, hvert af dem, sådan som han ønskede.
19  Hvis de alle var ét lem, hvor ville da legemet være?
20  Men nu er der mange lemmer, og dog ét legeme.
21  Øjet kan ikke sige til hånden: „Dig har jeg ikke brug for;“ heller ikke hovedet til fødderne: „Jer har jeg ikke brug for.“
22  Derimod er det langt snarere sådan at de af legemets lemmer som synes at være svagere, er nødvendige,
23  og de dele af legemet som vi synes er mindre ærefulde, dem omgiver vi med så meget mere ære, og så har vore uanstændige legemsdele fået så meget mere anstændighed,
24  mens vore anstændige legemsdele ikke har brug for noget. Men Gud har sammensat legemet således at der vises mere ære til den del som er ringere stillet,
25  så der ikke bliver splid i legemet, men så lemmerne har den samme omsorg for hinanden.
26  Og hvis ét lem lider, lider alle de andre lemmer sammen med det; og hvis et lem herliggøres, fryder alle de andre lemmer sig sammen med det.
27  Nu er I Kristi legeme, og hver for sig hans lemmer.
28  Og Gud har sat de forskellige i menigheden, for det første apostle, for det andet profeter, for det tredje lærere; derefter kraftige gerninger; derefter gaver til at helbrede; tjenester hvorved der ydes hjælp, evner til at lede, forskellige slags tungetale.
29  Ikke alle er apostle, vel? Ikke alle er profeter, vel? Ikke alle er lærere, vel? Ikke alle udfører kraftige gerninger, vel?
30  Ikke alle har gaver til at helbrede, vel? Ikke alle taler i tunger, vel? Ikke alle er oversættere, vel?
31  Men bliv ved med nidkært at stræbe efter de største gaver. Og desuden vil jeg vise jer en langt bedre vej.
1 korinther 13
13  Hvis jeg taler på menneskers og engles tungemål men ikke har kærlighed, er jeg et klingende [stykke] malm eller et støjende bækken.
2  Og hvis jeg har gaven til at profetere og er kendt med alle hellige hemmeligheder og al kundskab, og hvis jeg har al tro så jeg kan flytte bjerge, men ikke har kærlighed, er jeg intet.
3  Og hvis jeg giver alt hvad jeg ejer til bespisning af andre, og hvis jeg overgiver mit legeme, så jeg kan rose mig, men ikke har kærlighed, gavner det mig intet.
4  Kærligheden er langmodig og venlig. Kærligheden er ikke skinsyg, er ikke brovtende, bliver ikke opblæst,
5  opfører sig ikke uanstændigt, søger ikke sine egne interesser, lader sig ikke provokere. Den holder ikke regnskab med hver en forurettelse.
6  Den fryder sig ikke over uretfærdigheden, men fryder sig med sandheden.
7  Den tåler alt, tror alt, håber alt, udholder alt.
8  Kærligheden svigter aldrig. Men hvad enten det er [gaver til] at profetere, de vil blive afskaffet; eller tungetale, den vil ophøre; eller kundskab, den vil blive afskaffet.
9  For vor kundskab er delvis og vor profeteren er delvis;
10  men når det fuldstændige kommer, vil det delvise blive afskaffet.
11  Da jeg var mindreårig, plejede jeg at tale som en mindreårig, at tænke som en mindreårig, at ræsonnere som en mindreårig; men nu da jeg er blevet mand, har jeg aflagt de [træk] der hører den mindreårige til.
12  For nu ser vi i uklart omrids ved hjælp af et metalspejl, men da vil det være ansigt til ansigt. Nu kender jeg delvis, men da vil jeg kende fuldt ud, ligesom jeg selv er kendt fuldt ud.
13  Nu forbliver imidlertid tro, håb, kærlighed, disse tre; men størst af disse er kærligheden.
1 korinther 14
14  Jag efter kærligheden; dog vedbliv med nidkært at stræbe efter de åndelige gaver, men fortrinsvis efter at profetere.
2  For den der taler tungetale, taler ikke til mennesker men til Gud, for ingen forstår det; han taler hellige hemmeligheder ved ånden.
3  Men den der profeterer, opbygger og opmuntrer og trøster mennesker med sin tale.
4  Den der taler tungetale, opbygger sig selv, men den der profeterer, opbygger en menighed.
5  Nu ville jeg ønske at I alle talte i tunger, men jeg foretrækker at I profeterer. Ja, den der profeterer er større end den der taler i tunger, medmindre han da oversætter det, så at menigheden kan få opbyggelse.
6  Men hvis jeg på dette tidspunkt, brødre, kom og talte i tunger til jer, hvad gavn ville jeg da gøre jer, medmindre jeg talte til jer enten med en åbenbaring eller med kundskab eller med en profeti eller med en belæring?
7  Som det er med de livløse ting der afgiver lyd, hvad enten det er en fløjte eller en harpe: hvis ikke de laver et interval mellem tonerne, hvordan kan man da vide hvad der spilles på fløjten eller harpen?
8  Nej, og hvis trompeten giver en uklar lyd, hvem vil da gøre sig rede til kamp?
9  På samme måde også med jer: hvis I ikke med tungen fremfører tale der er let at forstå, hvordan kan man da vide hvad der bliver sagt? Så taler I jo hen i vejret.
10  Der er så og så mange slags sproglyde i verden, og dog er ingen [slags] uden mening.
11  Hvis jeg nu ikke forstår betydningen af sproglyden, vil jeg være en fremmed for den der taler, og den der taler vil være en fremmed for mig.
12  Således skal I også selv, da I så nidkært tragter efter ånden[s gaver], søge at få dem i overflod til menighedens opbyggelse.
13  Lad derfor den der taler tungetale bede om at han må kunne oversætte det.
14  For hvis jeg taler tungetale i min bøn, er det min ånd[s gave] der beder, men min forstand er ufrugtbar.
15  Hvad skal der da gøres? Jeg vil bede med ånden[s gave], men jeg vil også bede med forstanden. Jeg vil lovsynge med ånden[s gave], men jeg vil også lovsynge med forstanden.
16  Hvordan skal ellers den der indtager den ukyndiges plads, når du lovpriser med en ånd[ens gave], kunne sige amen til din taksigelse, da han ikke ved hvad du siger?
17  Sandt nok siger du tak på en smuk måde, men den anden opbygges ikke.
18  Jeg takker Gud for at jeg taler mere i tunger end alle I andre.
19  Men alligevel vil jeg i en menighed hellere sige fem ord med min forstand, for at jeg også kan undervise andre mundtligt, end ti tusind ord i tungetale.
20  Brødre, vær ikke børn i forstandighed, men vær spædbørn i slethed; vær derimod fuldvoksne i forstandighed.
21  I loven står der skrevet: „’Med fremmedes tungemål og med fremmedes læber vil jeg tale til dette folk, og selv da vil de ikke give agt på mig,’ siger Jehova.“
22  Tungetalen er altså til et tegn, ikke for de troende, men for de ikketroende, mens den profetiske tale ikke er for de ikketroende, men for de troende.
23  Når derfor hele menigheden kommer sammen og alle taler i tunger, og ukyndige eller ikketroende kommer ind, vil de så ikke sige at I er vanvittige?
24  Men hvis alle profeterer, og en ikketroende eller en ukyndig kommer ind, retledes han af alle, han bedømmes indgående af alle;
25  hans hjertes hemmeligheder bliver gjort kendt, og så vil han falde på sit ansigt og tilbede Gud og bekende: „Gud er virkelig iblandt jer.“
26  Hvad skal der da gøres, brødre? Når I kommer sammen, har én en salme, en anden har en belæring, en anden har en åbenbaring, en anden har en tungetale, en anden har en fortolkning. Lad alt ske til opbyggelse.
27  Og hvis nogen taler tungetale, så lad det være begrænset til to eller højst tre, og efter tur; og lad en eller anden oversætte det.
28  Men hvis der ingen oversætter er, så lad ham tie i menigheden og tale til sig selv og til Gud.
29  Og lad to eller tre profeter tale, og lad de andre tyde meningen.
30  Men hvis en anden som sidder der, får en åbenbaring, så lad den første tie.
31  For I kan alle profetere, en ad gangen, så alle kan lære og alle blive opmuntret.
32  Og profeternes ånd[s gaver] skal beherskes af profeterne.
33  For Gud er ikke uordenens men fredens [Gud]. Som i alle de helliges menigheder:
34  lad kvinderne tie i menighederne, for det er dem ikke tilladt at tale, men lad dem underordne sig, sådan som også loven siger.
35  Hvis der er noget de ønsker at få at vide, så lad dem spørge deres mænd hjemme, for det er til skam for en kvinde at tale i en menighed.
36  Eller er det fra jer at Guds ord er udgået, eller er det kun til jer det er kommet?
37  Hvis nogen mener han er profet eller har fået ånden som gave, så lad ham anerkende det jeg skriver til jer, for det er Herrens bud.
38  Men hvis nogen er uvidende, så lad ham forblive uvidende.
39  Derfor, mine brødre, bliv ved med nidkært at stræbe efter at profetere, og forbyd dog ikke tungetalen.
40  Men lad alt ske sømmeligt og med orden.
1 korinther 15
15  Nu, brødre, gør jeg jer opmærksomme på den gode nyhed som jeg har forkyndt for jer, som I også har modtaget, som I også står i,
2  som I også frelses ved, nemlig den tale hvormed jeg forkyndte den gode nyhed for jer, hvis I da holder fast ved den; medmindre I er blevet troende til ingen nytte.
3  Jeg har nemlig overgivet til jer, blandt de første ting, det som jeg også har modtaget, at Kristus døde for vore synder ifølge Skrifterne;
4  og at han blev begravet, ja, at han er blevet oprejst på den tredje dag ifølge Skrifterne;
5  og at han viste sig for Kefas, så for de tolv.
6  Derefter viste han sig for mere end fem hundrede brødre på én gang, af hvilke de fleste stadig er her, men nogle er sovet ind [i døden].
7  Derefter viste han sig for Jakob, så for alle apostlene;
8  men til allersidst viste han sig også for mig som for en der er født i utide.
9  Jeg er nemlig den ringeste af apostlene, og jeg er ikke god nok til at blive kaldt apostel, fordi jeg har forfulgt Guds menighed.
10  Men ved Guds ufortjente godhed er jeg det jeg er. Og hans ufortjente godhed mod mig har vist sig ikke at være forgæves, tværtimod, jeg har slidt mere end dem alle, dog ikke jeg, men Guds ufortjente godhed som er med mig.
11  Men hvad enten det er mig eller dem: således forkynder vi og således var den tro I fik.
12  Når det nu om Kristus bliver forkyndt at han er blevet oprejst fra de døde, hvordan kan det så være at nogle iblandt jer siger at dødes opstandelse ikke finder sted?
13  Hvis dødes opstandelse ikke finder sted, så er Kristus heller ikke blevet oprejst.
14  Men hvis Kristus ikke er blevet oprejst, er det vi forkynder jo forgæves, og vor tro forgæves.
15  Desuden bliver vi også fundet som falske vidner om Gud, fordi vi har vidnet imod Gud at han har oprejst Messias, hvem han ikke har oprejst hvis døde i virkeligheden ikke oprejses.
16  For hvis døde ikke oprejses, er Kristus heller ikke blevet oprejst.
17  Og hvis Kristus ikke er blevet oprejst, så er jeres tro forgæves; så er I stadig i jeres synder.
18  Ja, også de som er sovet ind [i døden] i samhørighed med Kristus, er gået tabt.
19  Hvis vi alene for dette liv har håbet på Kristus, er vi de ynkværdigste af alle mennesker.
20  Nu er Kristus imidlertid blevet oprejst fra de døde, førstegrøden af dem der er sovet ind [i døden].
21  For eftersom døden er kommet ved et menneske, er de dødes opstandelse også kommet ved et menneske.
22  For ligesom alle dør i Adam, således vil alle også blive gjort levende i Messias.
23  Men hver i sit hold: førstegrøden Kristus, derefter, under Messias’ nærværelse, de der tilhører ham.
24  Derpå kommer enden, når han overgiver riget til sin Gud og Fader, når han har gjort al regering og al myndighed og magt til intet.
25  For han må nødvendigvis herske som konge indtil [Gud] har lagt alle fjenderne under hans fødder.
26  Den sidste fjende der tilintetgøres, er døden.
27  For [Gud] „har lagt alt under hans fødder“. Men når han siger at ’alt er blevet underlagt’, er det klart at det er med undtagelse af Ham som har underlagt ham alt.
28  Men når alt er blevet ham underlagt, så vil også Sønnen selv underlægge sig Ham der har underlagt ham alt, for at Gud kan være alt for alle.
29  Hvad vil ellers de gøre som bliver døbt for [at være] døde? Hvis døde slet ikke oprejses, hvorfor bliver de da døbt for [at være] sådanne?
30  Og hvorfor er vi i fare hver time?
31  Daglig står jeg ansigt til ansigt med døden. Dette forsikrer jeg ved den stolthed som jeg i Kristus Jesus, vor Herre, har af jer, brødre.
32  Hvis jeg på menneskers vis har kæmpet med vilde dyr i Efesus, hvad gavner det mig så? Hvis døde ikke oprejses, så „lad os spise og drikke, for i morgen skal vi dø“.
33  Bliv ikke vildledt. Dårligt selskab ødelægger gode vaner.
34  Vågn op til ædruelighed i retfærdighed, og øv ikke synd, for nogle er uden kundskab om Gud. Jeg siger det for at få jer til at føle skam.
35  Dog vil nogen sige: „Hvorledes oprejses de døde? Ja, med hvilken slags legeme kommer de?“
36  Du ufornuftige! Hvad du sår, bliver ikke gjort levende medmindre det først dør;
37  og med hensyn til det du sår, så sår du ikke det legeme som skal komme, men et nøgent korn, det kan være hvede eller en hvilken som helst af de andre [kornsorter];
38  men Gud giver det et legeme sådan som han ønsker, og hver slags sæd sit eget legeme.
39  Ikke alt kød er det samme kød, men ét er menneskenes, og et andet er kvægets kød, og et andet fuglenes kød, og et andet fiskenes.
40  Og der er himmelske legemer og jordiske legemer; men de himmelske legemers glans er af én art, og de jordiske legemers af en anden art.
41  Solens glans er én, og månens glans en anden, og stjernernes glans en anden igen; ja, stjerne er forskellig fra stjerne i glans.
42  Således er det også med de dødes opstandelse. Der sås i forgængelighed, der oprejses i uforgængelighed.
43  Der sås i vanære, der oprejses i herlighed. Der sås i svaghed, der oprejses i kraft.
44  Der sås et sjæleligt legeme, der oprejses et åndeligt legeme. Når der er et sjæleligt legeme, er der også et åndeligt.
45  Således står der også skrevet: „Det første menneske, Adam, blev til en levende sjæl.“ Den sidste Adam blev til en levendegørende ånd.
46  Dog, det første er ikke det åndelige, men det sjælelige; derefter det åndelige.
47  Det første menneske er fra jorden, dannet af støv; det andet menneske er fra himmelen.
48  Som den der er dannet af støv [er], sådan [er] de der er dannet af støv også; og som den himmelske [er], sådan [er] de himmelske også.
49  Og ligesom vi har båret billedet af den der blev dannet af støv, skal vi også bære billedet af den himmelske.
50  Men dette siger jeg, brødre, at kød og blod kan ikke arve Guds rige, og forgængeligheden arver heller ikke uforgængeligheden.
51  Se! Jeg siger jer en hellig hemmelighed: Vi skal ikke alle sove ind [i døden], men vi skal alle forvandles,
52  i et nu, i et øjeblik, under den sidste trompet. For trompeten skal lyde, og de døde vil blive oprejst uforgængelige, og vi skal forvandles.
53  For dette forgængelige må iføre sig uforgængelighed, og dette dødelige må iføre sig udødelighed.
54  Men når dette forgængelige ifører sig uforgængelighed og dette dødelige ifører sig udødelighed, så vil den udtalelse som står skrevet gå i opfyldelse: „Døden er opslugt for evigt.“
55  „Død, hvor er din sejr? Død, hvor er din brod?“
56  Dødens brod er synden, og syndens kraft er loven.
57  Men tak til Gud, for han giver os sejren gennem vor Herre Jesus Kristus!
58  Derfor, mine elskede brødre, vær faste, urokkelige, idet I altid har rigeligt at gøre i Herrens gerning og idet I ved at jeres arbejde ikke er forgæves i forbindelse med Herren.
1 korinther 16
16  Angående indsamlingen til de hellige, gør da I også sådan som jeg har givet besked om til menighederne i Galatien.
2  Lad enhver af jer hver første dag i ugen lægge noget til side derhjemme, alt efter hvad han har råd til, for at der ikke først skal finde indsamlinger sted når jeg kommer.
3  Men når jeg indfinder mig, skal jeg sende dem som I ved breve godkender, så de kan bringe jeres venlige gave til Jerusalem.
4  Og hvis det er værd at jeg også rejser dertil, kan de rejse sammen med mig.
5  Men jeg vil komme til jer når jeg er rejst gennem Makedonien, for jeg rejser gennem Makedonien;
6  og måske bliver jeg eller overvintrer endog hos jer, så I kan følge mig på vej hvor jeg så rejser hen.
7  Jeg ønsker nemlig ikke nu kun at se jer på [min] gennemrejse, for jeg håber at blive nogen tid hos jer, hvis Jehova tillader det.
8  Men jeg bliver i Efesus indtil pinsen;
9  for en stor dør ind til virksomhed står åben for mig, og der er mange modstandere.
10  Hvis Timoteus imidlertid kommer, så sørg for at han kan være fri for frygt iblandt jer, for han gør Jehovas gerning, ligesom jeg.
11  Lad derfor ingen se ned på ham. Følg ham på vej i fred, så han kan komme til mig, for jeg venter på ham med brødrene.
12  Nu med hensyn til Apollos, vor broder, så bad jeg ham meget indtrængende om at komme til jer med brødrene, og dog var det slet ikke hans ønske at komme nu; men han vil komme når han har lejlighed til det.
13  Hold jer vågne, stå fast i troen, vær mandige, bliv stærke.
14  Lad alt hos jer ske i kærlighed.
15  Nu tilskynder jeg jer, brødre: I ved at Stefanas’ husstand er førstegrøden i Achaia og at de har stillet sig til tjeneste for de hellige.
16  Måtte I til stadighed underordne jer sådanne mennesker og enhver som arbejder med og slider i det.
17  Men jeg glæder mig over Stefanas’ og Fortunatus’ og Akaikus’ nærværelse, fordi de har udfyldt savnet af jer.
18  For de har givet min ånd og jeres ånd ny styrke. Anerkend derfor sådanne mennesker.
19  Menighederne i [provinsen] Asien sender jer deres hilsener. Akvila og Priska sammen med menigheden i deres hus hilser jer hjerteligt i Herren.
20  Alle brødrene hilser jer. Hils hinanden med et helligt kys.
21  [Her er] min, Paulus’, hilsen med min egen hånd.
22  Hvis nogen ikke holder af Herren, så lad ham være forbandet. Vor Herre, kom!
23  Måtte Herren Jesu ufortjente godhed være med jer.
24  Måtte min kærlighed være med jer alle i samhørighed med Kristus Jesus.
2 korinther 1
1  Paulus, en Kristi Jesu apostel ved Guds vilje, og Timoteus, vor broder, til Guds menighed som er i Korinth, sammen med alle de hellige som er i hele Achaia:
2  Måtte I have ufortjent godhed og fred fra Gud, vor Fader, og Herren Jesus Kristus.
3  Velsignet være vor Herre Jesu Kristi Gud og Fader, den inderlige barmhjertigheds Fader og al trøsts Gud,
4  som trøster os i al vor trængsel, så vi kan trøste dem som er i al slags trængsel, med den trøst hvormed vi selv trøstes af Gud.
5  For ligesom lidelserne for Messias kommer til os i overflod, således er der også ved Messias en overflod af den trøst vi får.
6  Men hvad enten vi er i trængsel, da er det til trøst og frelse for jer; eller vi trøstes, da er det til trøst for jer, en trøst som bevirker at I holder ud under de samme lidelser som vi også lider.
7  Og vort håb for jer står fast, idet vi ved at ligesom I har del i lidelserne, på samme måde har I også del i trøsten.
8  For vi ønsker ikke at I skal være uvidende, brødre, om den trængsel som vi har været ude for i [provinsen] Asien, at vi var under et pres der langt oversteg vore kræfter, så at vi var meget usikre endog med hensyn til vort liv.
9  Ja, vi følte i os selv at vi havde fået dødsdommen. Dette skete for at vi ikke skulle stole på os selv, men på den Gud som oprejser de døde.
10  Fra noget så stort som døden befriede han os og vil han befri os; og vort håb til ham er at han også fremdeles vil befri os.
11  I kan også hjælpe til med jeres bøn for os, for at mange må sige tak på vore vegne for det der så venligt er givet os som følge af mange [bedende] ansigter.
12  For det vi er stolte af er dette, som vor samvittighed vidner om, at det er med hellighed og med en oprigtighed der er af Gud, ikke med kødelig visdom men med Guds ufortjente godhed, vi har færdedes i verden, og specielt hos jer.
13  For vi skriver jo ikke andet til jer end det som I udmærket kender eller også anerkender, og som jeg håber I fortsat vil anerkende til det sidste,
14  sådan som I også, til en vis grad, har anerkendt at vi for jer er en grund til stolthed, ligesom I også vil være det for os på vor Herre Jesu dag.
15  Med denne tillid havde jeg så tidligere i sinde at komme til jer for at I kunne få endnu en [anledning til] glæde,
16  og efter et ophold hos jer at tage til Makedonien, og fra Makedonien at komme tilbage til jer og blive fulgt på vej af jer til Judæa.
17  Hengav jeg mig nu til letsindighed ved at have et sådant forsæt? Eller det jeg sætter mig for, er det noget jeg sætter mig for efter kødet, så at der hos mig gives både et „ja, ja“ og et „nej, nej“?
18  Så sandt man kan stole på Gud, vor tale til jer er ikke „ja“ og dog „nej“.
19  For Guds søn, Kristus Jesus, som er blevet forkyndt iblandt jer ved os, det vil sige ved mig og Silvanus og Timoteus, blev ikke „ja“ og dog „nej“, men „ja“ er blevet „ja“ i hans tilfælde.
20  For uanset hvor mange Guds løfter er, så er de blevet „ja“ ved hjælp af ham. Og derfor [siges] der gennem ham amen til Gud, [ham] til ære gennem os.
21  Men han som garanterer at I og vi tilhører Kristus, og han som har salvet os, er Gud.
22  Han har også sat sit segl på os og har som forskud på det der skal komme, givet os ånden i vore hjerter.
23  Nu kalder jeg Gud til vidne mod min egen sjæl på at det er for at skåne jer at jeg endnu ikke er kommet til Korinth.
24  Ikke at vi er herrer over jeres tro, men vi er medarbejdere på jeres glæde, for det er ved [jeres] tro I står.
2 korinther 2
2  Dette har jeg nemlig besluttet for mig selv: ikke igen at komme til jer med bedrøvelse.
2  For hvis jeg gør jer bedrøvede, hvem er der så til at gøre mig glad, uden den som er gjort bedrøvet af mig?
3  Og derfor skrev jeg netop dette, for at jeg, når jeg kommer, ikke skal få bedrøvelse af dem som jeg burde glæde mig over; for jeg har den tillid til jer alle at den glæde jeg har, er den I alle har.
4  For ud af megen trængsel og hjertets angst skrev jeg til jer med mange tårer, ikke for at I skulle blive bedrøvede, men for at I skulle være klar over den kærlighed jeg har specielt til jer.
5  Hvis nu nogen har været årsag til bedrøvelse, så har han ikke bedrøvet mig, men til en vis grad — for ikke at være for hård i det jeg siger — jer alle.
6  Denne irettesættelse givet af flertallet er tilstrækkelig for et sådant menneske,
7  så at I nu tværtimod frit skal tilgive og trøste ham, for at han ikke på en eller anden måde skal blive opslugt af en alt for stor bedrøvelse.
8  Derfor tilskynder jeg jer til at bekræfte jeres kærlighed til ham.
9  I denne hensigt skriver jeg nemlig også: for at få at vide om I står prøve, om I er lydige i alle ting.
10  Den I frit tilgiver et eller andet, tilgiver jeg også. Ja, for mit vedkommende er det sådan at hvad jeg frit har tilgivet, når jeg har tilgivet noget, det har jeg tilgivet for jeres skyld for Kristi åsyn,
11  for at vi ikke skal blive overlistet af Satan; hans planer er vi jo ikke uvidende om.
12  Da jeg nu kom til Troas for at forkynde den gode nyhed om Messias, og en dør stod åben for mig i Herren,
13  fik jeg ingen lindring for min ånd da jeg ikke fandt Titus, min broder, og jeg tog afsked med dem og rejste til Makedonien.
14  Men tak til Gud som altid fører os i triumftog i samfund med Messias og ved os gør duften af kundskaben om ham kendt på hvert et sted!
15  For Gud er vi nemlig en vellugt af Kristus blandt dem som frelses og blandt dem som går til grunde;
16  for de sidste en duft af død til død, for de første en duft af liv til liv. Og hvem er tilstrækkelig egnet til dette?
17  [Det er vi;] for vi er ikke kræmmere der handler med Guds ord, som så mange er, men af oprigtighed, ja, som sendt af Gud taler vi for Guds ansigt, i samfund med Kristus.
2 korinther 3
3  Begynder vi igen at anbefale os selv? Eller behøver vi måske, ligesom nogle, anbefalingsbreve til jer eller fra jer?
2  I er selv vort brev, som er indskrevet i vore hjerter og kendes og læses af alle mennesker.
3  For det kendes på jer at I er et brev fra Kristus, skrevet af os som tjenere, indskrevet, ikke med blæk, men med en levende Guds ånd, ikke på stentavler, men på kødtavler, på hjerter.
4  Nu er det ved Messias vi har en sådan tillid til Gud.
5  Ikke at vi af os selv er tilstrækkelig egnede så vi kan regne noget som kommende fra os selv, men det at vi er tilstrækkelig egnede kommer fra Gud,
6  som virkelig har gjort os tilstrækkelig egnede til at være en ny pagts tjenere, ikke den skrevne lovsamlings, men åndens; for den skrevne lovsamling dømmer til døden, men ånden gør levende.
7  Endvidere, når den lovsamling hvis tjeneste skænker død og som var indristet med bogstaver i sten, blev til med herlighed, så Israels sønner ikke kunne se ufravendt på Moses’ ansigt på grund af hans ansigts herlighed, en [herlighed] som skulle afskaffes,
8  hvor meget mere vil da ikke den tjeneste der skænker ånden, være forbundet med herlighed?
9  For når den lovsamling hvis tjeneste skænker fordømmelse, var herlig, må den tjeneste der skænker retfærdighed, være langt rigere på herlighed.
10  Ja, endog det der engang blev herliggjort, er i denne henseende uden herlighed på grund af den langt større herlighed.
11  For når det som skulle afskaffes, blev indført med herlighed, vil langt snarere det som forbliver, være forbundet med herlighed.
12  Da vi altså har et sådant håb, taler vi med stor frimodighed,
13  og gør ikke sådan som Moses, der lagde et dække over sit ansigt for at Israels sønner ikke skulle se ufravendt på at det som skulle afskaffes, fik ende.
14  Deres forstand blev imidlertid sløvet. For til den dag i dag er det samme dække der stadig ved oplæsningen af den gamle pagt og er ikke blevet taget bort, for det er ved hjælp af Kristus det afskaffes.
15  Ja, frem til i dag ligger der, når som helst Moses oplæses, et dække over deres hjerte.
16  Men når der er en tilbagevenden til Jehova, tages dækket bort.
17  Og Jehova er Ånden; og hvor Jehovas ånd er, er der frihed.
18  Og alle vi der med utildækket ansigt genspejler Jehovas herlighed, forvandles til det samme billede fra herlighed til herlighed, sådan som det gøres af Jehova, Ånden.
2 korinther 4
4  Derfor, da vi har denne tjeneste ifølge den barmhjertighed der er blevet vist os, giver vi ikke op;
2  men vi har frasagt os de skjulte ting som man ville skamme sig over, idet vi ikke vandrer med underfundighed og heller ikke forfalsker Guds ord, men ved at gøre sandheden kendt anbefaler vi os til ethvert menneskes samvittighed for Guds øjne.
3  Hvis nu den gode nyhed som vi forkynder, virkelig er tildækket, er den tildækket blandt dem som går til grunde,
4  blandt hvem denne tingenes ordnings gud har forblindet de ikketroendes forstand, for at lysskæret fra den herlige gode nyhed om Messias, som er Guds billede, ikke skal trænge igennem.
5  For vi forkynder ikke os selv men Kristus Jesus som Herre, og os selv som jeres trælle for Jesu skyld.
6  For det er Gud som har sagt: „Lad lys skinne frem af mørke,“ og han har skinnet på vore hjerter for at oplyse dem med den herlige kundskab om Gud ved Kristi ansigt.
7  Men vi har denne kostbarhed i lerkar, for at den kraft som er ud over det normale, må være Guds og ikke fra os selv.
8  Vi trænges på enhver måde, men har ikke så kneben plads at vi ikke kan røre os; vi er i vildrede, men ikke helt uden udvej;
9  vi er forfulgt, men ikke ladt i stikken; vi er kastet omkuld, men ikke slået ihjel.
10  Altid og alle vegne udholder vi i vort legeme den dødbringende behandling Jesus fik, for at også Jesu liv må blive gjort kendt i vort legeme.
11  For vi som lever, stilles hele tiden ansigt til ansigt med døden for Jesu skyld, for at også Jesu liv må blive gjort kendt i vort dødelige kød.
12  Altså er døden virksom i os, men livet i jer.
13  Men da vi har den samme troens ånd som den hvorom der står skrevet: „Jeg troede, derfor talte jeg,“ tror vi også og derfor taler vi,
14  idet vi véd at han som oprejste Jesus, også vil oprejse os sammen med Jesus og vil fremstille os sammen med jer.
15  Alt sammen sker det nemlig for jeres skyld, for at den ufortjente godhed, som er blevet større, ved taksigelsen fra mange flere må findes i overflod til Guds ære.
16  Derfor giver vi ikke op; nej, selv om vort ydre menneske hentæres, så fornys jo vort indre menneske fra dag til dag.
17  For skønt trængselen er kortvarig og let, udvirker den for os en mere og mere overvældende vægt af herlighed som er evig,
18  mens vi holder vort blik rettet, ikke mod de synlige ting, men mod de usynlige. For de synlige er midlertidige, men de usynlige er evige.
2 korinther 5
5  For vi ved at hvis vort jordiske hus, dette telt, skulle blive brudt ned, har vi en bygning fra Gud, et hus som ikke er gjort med hænder, et evigt i himlene.
2  For i denne bolig sukker vi jo, idet vi længes efter at iføre os den fra himmelen,
3  så at vi, når vi virkelig har iført os den, ikke skal findes nøgne.
4  Ja, vi som er i dette telt sukker, idet vi er nedbøjede, fordi vi ikke ønsker at afføre os det, men at iføre os det andet, så at det dødelige kan blive opslugt af livet.
5  Men han som har dannet os til netop dette, er Gud, der som forskud på det der skal komme, har givet os ånden.
6  Vi er derfor altid ved godt mod og ved at vi, mens vi har vort hjem i legemet, er borte fra Herren,
7  for vi vandrer efter det vi tror, ikke efter det vi ser.
8  Men vi er ved godt mod og synes bedre om at komme bort fra legemet og at få vort hjem hos Herren.
9  Derfor gør vi det også til vort mål, hvad enten vi har vort hjem hos ham eller er borte fra ham, at være ham til behag.
10  For vi skal alle frem i lyset foran Messias’ dommersæde, for at hver enkelt kan få løn for det der er gjort gennem legemet, efter det han har øvet, hvad enten det er godt eller slet.
11  Da vi altså kender frygten for Herren, bliver vi ved med at søge at overtale mennesker, men for Gud er vi blevet gjort kendt. Jeg håber imidlertid at vi også er blevet gjort kendt for jeres samvittighed.
12  Vi er ikke igen ved at anbefale os selv over for jer, men vi giver jer en anledning til at rose jer af os, for at I kan have [et svar] til dem som roser sig af det ydre og ikke af hjertet.
13  For når vi var ude af os selv, var det for Gud; når vi er sunde i sindet, er det for jer.
14  Messias’ kærlighed tvinger os nemlig, for denne slutning har vi draget: én er død for alle; altså er alle døde;
15  og han døde for alle, for at de som lever, ikke længere skal leve for sig selv, men for ham som døde for dem og blev oprejst.
16  Derfor kender vi fra nu af ikke nogen efter kødet. Selv om vi har kendt Kristus efter kødet, så kender vi ham afgjort ikke sådan mere.
17  Derfor, hvis nogen er i samhørighed med Kristus, er han en ny skabning; det gamle er forsvundet, se, noget nyt er blevet til.
18  Men alt er fra Gud, som har forligt os med sig selv ved Kristus og har givet os forligelsens tjeneste,
19  [forligelsen] som går ud på at Gud ved Kristus forligte en verden med sig, idet han ikke tilregnede dem deres overtrædelser, og han har betroet os ordet om forligelsen.
20  Vi er derfor ambassadører på Kristi vegne, som om Gud fremsatte indtrængende anmodninger gennem os. På Kristi vegne beder vi: „Bliv forligt med Gud.“
21  Den som ikke kendte synd, har han gjort til synd for os, for at vi kunne blive Guds retfærdighed ved hjælp af ham.
2 korinther 6
6  Idet vi samarbejder med ham, retter vi også en indtrængende anmodning til jer om ikke at forfejle hensigten med at I har taget imod Guds ufortjente godhed.
2  Han siger jo: „På en velkommen tid bønhørte jeg dig, og på en frelsens dag hjalp jeg dig.“ Se! Nu er det en særlig velkommen tid. Se! Nu er det en frelsens dag.
3  Vi giver ikke på nogen måde anledning til snublen og fald, for at vor tjeneste ikke skal blive dadlet;
4  men på enhver måde anbefaler vi os som Guds tjenere: ved at udholde meget, ved trængsler, ved tilfælde af nød, ved vanskeligheder,
5  ved slag, ved fængsler, ved uroligheder, ved slid, ved søvnløse nætter, ved perioder uden mad,
6  ved renhed, ved kundskab, ved langmodighed, ved venlighed, ved hellig ånd, ved kærlighed uden hykleri,
7  ved sandfærdig tale, ved Guds kraft; ved brug af retfærdighedens våben til højre og venstre,
8  ved ære og vanære, ved dårligt rygte og godt rygte; som bedragere og dog sandfærdige,
9  som ukendte og dog velkendte, som døende og dog, se! vi lever, som tugtede og dog ikke prisgivet døden,
10  som bedrøvede men altid glade, som fattige, der dog gør mange rige, som nogle der intet har og dog ejer alt.
11  Vor mund er åben over for jer, korinthere, vort hjerte har udvidet sig.
12  I har ikke kneben plads hos os, men der er kneben plads hos jer med hensyn til inderlig hengivenhed.
13  Så for at gøre gengæld — jeg taler som til børn — må I også udvide.
14  Lad jer ikke spænde i ulige åg med ikketroende. For hvad samfund har retfærdighed med lovløshed? Eller hvad fællesskab har lys med mørke?
15  Og hvad harmoni er der mellem Kristus og Beliar? Eller hvad del har en troende med en ikketroende?
16  Og hvad overensstemmelse er der mellem Guds tempel og afguder? Vi er jo en levende Guds tempel; som Gud har sagt: „Jeg vil bo iblandt dem og vandre iblandt dem, og jeg vil være deres Gud, og de skal være mit folk.“
17  „’Derfor, gå ud fra dem, og skil jer ud,’ siger Jehova, ’og hold op med at røre det urene’“; „’og jeg vil tage imod jer.’“
18  „’Og jeg vil være en fader for jer, og I skal være sønner og døtre for mig,’ siger Jehova, den Almægtige.“
2 korinther 7
7  Derfor, da vi har disse løfter, I elskede, så lad os rense os for enhver besmittelse af kød og ånd, idet vi fuldender hellighed i gudsfrygt.
2  Giv rum for os. Vi har ikke gjort nogen uret, vi har ikke fordærvet nogen, vi har ikke udnyttet nogen.
3  Jeg siger ikke dette for at fordømme jer. Jeg har jo før sagt at I er i vore hjerter, så I dør og lever sammen med os.
4  Jeg taler med stor frimodighed til jer. Jeg roser mig meget af jer. Jeg er fyldt med trøst, min glæde strømmer over i al vor trængsel.
5  For da vi kom til Makedonien fik vort kød ingen lindring, men vi blev fortsat trængt på enhver måde — der var stridigheder udadtil, frygt indadtil.
6  Men Gud, som trøster dem der er nedslåede, gav os trøst ved Titus’ nærværelse;
7  dog ikke alene ved hans nærværelse, men også ved den trøst hvormed han var blevet trøstet over jer, idet han bragte os bud tilbage om jeres længsel, jeres klagen, jeres nidkærhed for mig, så jeg glædede mig endnu mere.
8  Selv om jeg bedrøvede jer med mit brev, fortryder jeg det altså ikke. Selv om jeg først fortrød det (jeg ser at det brev bedrøvede jer, skønt kun en kort tid),
9  glæder jeg mig nu, ikke over at I blev bedrøvede, men over at I blev bedrøvede til sindsændring; for I blev bedrøvede på en måde som Gud vil det, for at I ikke på nogen måde skulle lide skade som følge af os.
10  For bedrøvelse på en måde som Gud vil det, bevirker sindsændring til frelse som ikke fortrydes; men verdens bedrøvelse udvirker død.
11  For se! netop dette at I blev bedrøvede på en måde som Gud vil det, hvilken stor alvor og iver udvirkede det ikke hos jer, ja, at I rensede jer, ja, [at I blev fyldt med] harme, ja, frygt, ja, længsel, ja, nidkærhed, ja, at I rettede det urette! I enhver henseende viste I at I var rene i denne sag.
12  Når jeg skrev til jer, var det altså hverken for hans skyld der havde gjort uret, eller for hans skyld der havde lidt uret, men for at jeres alvor og iver for os kunne blive gjort kendt iblandt jer for Guds øjne.
13  Det er derfor vi er blevet trøstet. Men foruden vor trøst så glæder vi os endnu mere som følge af Titus’ glæde, fordi hans ånd er blevet styrket af jer alle.
14  For hvis jeg har rost mig af jer over for ham, er jeg ikke blevet gjort til skamme; men ligesom alt hvad vi har sagt til jer er sandhed, således har vor rosende tale over for Titus også vist sig at være sand.
15  Og hans inderlige hengivenhed for jer er endnu større når han husker den lydighed I alle viste, hvordan I tog imod ham med frygt og bæven.
16  Jeg glæder mig over at jeg i enhver henseende kan være ved godt mod på grund af jer.
2 korinther 8
8  Nu, brødre, gør vi jer opmærksomme på den ufortjente godhed fra Gud som er blevet skænket Makedoniens menigheder,
2  så deres overflod af glæde og deres dybe fattigdom under en stor prøve med megen trængsel har fået deres gavmildheds rigdom til at strømme over.
3  For efter evne, ja, jeg vidner, over evne [gav de],
4  idet de på eget initiativ blev ved med meget indtrængende at bede os om at måtte øve velgørenhed og få en andel i hjælpen til de hellige.
5  Og det ikke blot som vi havde håbet, nej, først gav de sig selv til Herren og til os ved Guds vilje.
6  Dette har fået os til at opmuntre Titus til at fuldende dette samme velgørenhedsarbejde fra jeres side, ligesom han også har været den der påbegyndte det iblandt jer.
7  Ja, ligesom I har overflod af alt, af tro og ord og kundskab og al alvor og iver og af denne vor kærlighed til jer, måtte I da også have en overflod af denne velgørenhed.
8  Det er ikke som en befaling til jer at jeg siger dette, men for gennem andres alvor og iver at prøve jeres kærligheds ægthed.
9  I kender jo vor Herre Jesu Kristi ufortjente godhed, at skønt han var rig blev han fattig for jeres skyld, for at I kunne blive rige ved hans fattigdom.
10  Og om dette giver jeg [min] mening til kende: denne sag er jo til gavn for jer, idet I allerede sidste år ikke blot var de første til at gøre gerningen, men også til at ønske [at gøre den];
11  så fuldend nu også gerningen, for at der, ligesom der var villighed til at ønske, således også må finde en fuldendelse sted, ud af hvad I har.
12  Når villigheden foreligger, er den nemlig velbehagelig efter hvad man har, ikke efter hvad man ikke har.
13  For det er ikke meningen at det skal være let for andre og vanskeligt for jer,
14  men at jeres overflod, ved hjælp af en udligning, på nuværende tidspunkt skal afhjælpe deres mangel, for at deres overflod en anden gang kan afhjælpe jeres mangel, så der kan finde en udligning sted.
15  Som der står skrevet: „Den med meget, havde ikke for meget, og den med lidt, havde ikke for lidt.“
16  Men tak til Gud fordi han i Titus’ hjerte har indgivet den samme alvor og iver for jer,
17  for han har rigtignok taget imod opfordringen, men da han er meget alvorlig og ivrig, er det på eget initiativ han tager af sted til jer.
18  Men sammen med ham sender vi den broder der i alle menighederne får ros i forbindelse med den gode nyhed.
19  Ikke det alene, men han er også udnævnt af menighederne til at være vor rejsefælle i forbindelse med denne gave vi som tjenere skal sørge for, til Herrens ære og som bevis på vor villighed.
20  Således undgår vi at nogen skal kunne dadle os i forbindelse med dette rundhåndede bidrag vi som tjenere skal sørge for.
21  For „vi er i forvejen indstillet på det der er ærligt, ikke blot i Jehovas øjne, men også i menneskers øjne“.
22  Endvidere sender vi sammen med dem vor broder som vi ofte har fået bevis på er alvorlig og ivrig i mange ting, men som nu er endnu ivrigere som følge af sin store tillid til jer.
23  Hvis der er noget spørgsmål angående Titus, så er han parthaver med mig og en medarbejder til gavn for jer; eller hvis der er spørgsmål om vore brødre, så er de menighedsapostle og til ære for Kristus.
24  Giv dem da for menighedernes åsyn bevis på jeres kærlighed og på det som vi er stolte af hos jer.
2 korinther 9
9  Nu med hensyn til hjælpen til de hellige, da er det overflødigt at jeg skriver til jer,
2  for jeg kender jeres villighed som giver mig grund til at rose mig af jer over for makedonierne, nemlig at Achaia nu har været rede et år, og jeres nidkærhed har opildnet de fleste af dem.
3  Men jeg sender brødrene for at vor stolthed over jer i denne henseende ikke skal vise sig at være tom, men for at I virkelig kan være rede, sådan som jeg hele tiden har sagt at I ville være.
4  Ellers ville vi — for ikke at sige I — måske blive til skamme i denne vor forvisning, hvis nogle makedoniere kom med mig og fandt at I ikke var rede.
5  Derfor tænkte jeg at det var nødvendigt at opmuntre brødrene til at komme til jer i forvejen og gøre jeres rigelige gave, som I tidligere har lovet, rede i forvejen, for at den således kunne være parat som en rigelig gave og ikke som noget afpresset.
6  Men dette gælder: den der sår sparsomt, skal også høste sparsomt; og den der sår rigeligt, skal også høste rigeligt.
7  Lad hver enkelt gøre som han har besluttet i sit hjerte, ikke uvilligt eller tvungent, for Gud elsker en glad giver.
8  Endvidere er Gud i stand til over for jer at lade al sin ufortjente godhed strømme over, så at I, samtidig med at I altid fuldt ud kan klare jer selv med alt, kan have rigeligt til enhver god gerning.
9  (Som der står skrevet: „Han har delt ud vidt og bredt, han har givet til de fattige, hans retfærdighed består for evigt.“
10  Men han som rigeligt forsyner den der sår, med sæd til at så og brød til at spise, vil forsyne jer med såsæd og mangfoldiggøre den, og han vil give vækst til jeres retfærdigheds frugter.)
11  Med alt bliver I beriget med henblik på enhver form for gavmildhed, som gennem os fremkalder taksigelse til Gud;
12  for hjælpen i forbindelse med denne offentlige tjeneste skal ikke blot rigeligt afhjælpe de helliges mangler, men skal også strømme over med mange taksigelser til Gud.
13  På grund af det bevis som denne hjælp afgiver, herliggør de Gud fordi I underordner jer den gode nyhed om Messias, hvad I offentligt bekender at I gør, og fordi I er gavmilde med jeres bidrag til dem og til alle;
14  og med bøn for jer længes de efter jer på grund af Guds overvældende og ufortjente godhed som er over jer.
15  Tak til Gud for hans uforlignelige frie gave.
2 korinther 10
10  Men jeg selv, Paulus, bønfalder jer ved Messias’ mildhed og venlighed, jeg som iblandt jer forekommer uanselig, men fraværende er modig over for jer.
2  Ja, jeg beder om at jeg, når jeg er nærværende, ikke skal træde modigt frem med den tillid hvormed jeg har i tanke at skride dristigt ind over for nogle der vurderer os som om vi vandrede efter [hvad vi er i] kødet.
3  For selv om vi vandrer i kødet, fører vi ikke krig efter [hvad vi er i] kødet.
4  Vor krigsførelses våben er nemlig ikke kødelige, men mægtige ved Gud til nedrivning af fæstningsværker.
5  Vi nedriver nemlig ræsonnementer og alt hvad der er hovmodigt og rejser sig imod kundskaben om Gud, og vi tager enhver tanke til fange for at gøre den lydig mod Messias,
6  og vi holder os rede til at tildele straf for enhver ulydighed, så snart jeres egen lydighed er gennemført.
7  I ser på tingene efter deres ydre. Hvis nogen har den tillid til sig selv at han tilhører Kristus, så lad ham vurdere dette igen ud fra sig selv, at ligesom han tilhører Kristus, således gør vi det også.
8  For selv om jeg skulle rose mig en smule for meget af den myndighed som Herren har givet os til at bygge op og ikke til at rive ned hos jer, vil jeg ikke blive gjort til skamme,
9  for at det ikke skal se ud som om jeg vil skræmme jer ved [mine] breve.
10  Man siger jo: „[Hans] breve er vægtige og magtfulde, men [hans] personlige nærværelse er svag og [hans] tale ikke værd at regne med.“
11  Lad den [der siger sådan] tage dette i betragtning: at som vi er i ord gennem breve når vi er fraværende, sådan vil vi også være i handling når vi er nærværende.
12  Vi vover nemlig ikke at regne os selv med til eller at sammenligne os selv med nogen af dem som anbefaler sig selv. Når de måler sig med sig selv og sammenligner sig med sig selv, har de jo ingen forstand.
13  Vi for vor del vil ikke rose os ud over vore anviste grænser, men i overensstemmelse med grænsen for det distrikt som Gud har tildelt os efter mål, idet han har ladet det nå helt ud til jer.
14  Nej, vi har ikke strakt os for langt, som om vi ikke var nået ud til jer, for vi var de første der kom helt til jer og forkyndte den gode nyhed om Messias.
15  Nej, vi roser os ikke ud over vore anviste grænser af noget en anden har slidt med, men vi har det håb at når jeres tro vokser, vil vi få en større status iblandt jer med hensyn til vort distrikt. Så vil vi brede os endnu mere
16  og forkynde den gode nyhed i landene på den anden side af jer, for at vi ikke skal rose os af [noget i] en andens distrikt, hvor tingene allerede er forberedt.
17  „Men lad den der roser sig, rose sig af Jehova.“
18  For det er ikke den der anbefaler sig selv der er godkendt, men den som Jehova anbefaler.
2 korinther 11
11  Jeg ville ønske at I ville finde jer i en lille smule ufornuft fra min side. Dog, I finder jer jo i mig!
2  For jeg våger skinsygt over jer med en skinsyge som Guds, for jeg har personligt lovet jer bort til ægteskab med én mand for at kunne fremstille jer som en ren jomfru for Messias.
3  Men jeg er bange for at som slangen forførte Eva med sin underfundighed, vil jeres sind også på en eller anden måde fordærves [og vendes] bort fra den oprigtighed og renhed som Messias har krav på.
4  For det er sådan at hvis der kommer en og forkynder en anden Jesus end ham vi har forkyndt, eller I får en anden ånd end den I har fået, eller en anden god nyhed end den I har taget imod, så finder I jer pænt i det.
5  Jeg regner mig nemlig ikke på noget punkt for ringere end jeres overmåde store apostle.
6  Men selv om jeg er ulærd i talekunst, er jeg det bestemt ikke i kundskab; nej, på enhver måde har vi gjort den kendt for jer i alle ting.
7  Eller begik jeg en synd ved at ydmyge mig for at I kunne ophøjes, da jeg uden omkostninger med glæde forkyndte Guds gode nyhed for jer?
8  Andre menigheder har jeg udplyndret ved at tage imod forplejning for at kunne tjene jer;
9  og da jeg var nærværende hos jer og jeg kom i nød, lå jeg ikke en eneste til byrde, for brødrene der kom fra Makedonien afhjalp rigeligt min mangel. Ja, på enhver måde har jeg holdt mig fra og vil fortsat holde mig fra at ligge jer til byrde.
10  Gælder Kristi sandhed i mit tilfælde, skal der ikke sættes nogen stopper for denne ros til mig i Achaias egne.
11  Af hvilken grund? Fordi jeg ikke elsker jer? Gud ved [at det gør jeg].
12  Men hvad jeg gør vil jeg fortsat gøre, så jeg kan tage grundlaget væk fra dem der ønsker et grundlag for at blive fundet lige med os i den stilling som de roser sig af.
13  Sådanne mennesker er nemlig falske apostle, svigefulde arbejdere, der giver sig ud for at være Kristi apostle.
14  Og intet under, for Satan selv giver sig ud for at være en lysets engel.
15  Det er derfor intet stort om hans tjenere også giver sig ud for at være retfærdigheds tjenere. Men deres endeligt vil komme til at svare til deres gerninger.
16  Jeg siger igen: Lad ingen mene at jeg er ufornuftig. Men hvis I gør det alligevel, så accepter mig som var jeg ufornuftig, så jeg også kan rose mig lidt.
17  Hvad jeg siger, siger jeg, ikke efter Herrens eksempel, men som i ufornuft, i den sikre forvisning der er særegen for al sådan selvros.
18  Da mange roser sig i overensstemmelse med kødet, vil jeg også rose mig.
19  For I finder jer gladeligt i de ufornuftige, da I er så fornuftige.
20  Ja, I finder jer i enhver som trælbinder jer, enhver som fortærer [hvad I har], enhver som tager [hvad I har], enhver som ophøjer sig over [jer], enhver som slår jer i ansigtet.
21  Jeg siger dette til [vor] vanære, som om vor stilling var svag. Men hvad nogen anden end vover sig frem med — jeg taler i ufornuft — det vover jeg mig også frem med.
22  Er de hebræere? Jeg er det også. Er de israelitter? Jeg er det også. Er de Abrahams afkom? Jeg er det også.
23  Er de Kristi tjenere? Jeg svarer som en vanvittig: jeg er det i endnu højere grad, med mere slid, med mere [tid i] fængsler, med slag i overmål, ofte døden nær.
24  Af jøder har jeg fem gange fået fyrre slag på ét nær,
25  tre gange er jeg blevet slået med stokke, én gang er jeg blevet stenet, tre gange har jeg lidt skibbrud, et døgn har jeg tilbragt i dybet;
26  ofte på rejser, i farer fra floder, i farer fra røvere, i farer fra landsmænd, i farer fra folk fra nationerne, i farer i byen, i farer i ørkenen, i farer på havet, i farer blandt falske brødre,
27  i slid og slæb, ofte i søvnløse nætter, i sult og tørst, ofte i perioder med faste, i kulde og nøgenhed.
28  Foruden disse ting udefra er der det som vælter ind over mig fra dag til dag, bekymringen for alle menighederne.
29  Hvem er svag, uden at jeg er svag? Hvem bringes til snublen og fald, uden at jeg er optændt?
30  Hvis man skal rose sig, vil jeg rose mig af det der har at gøre med min svaghed.
31  Herren Jesu Gud og Fader, han som skal lovprises for evigt, véd at jeg ikke lyver.
32  I Damaskus bevogtede statholderen under kong Aretas damaskenernes by for at pågribe mig,
33  men gennem et vindue i muren blev jeg firet ned i en kurv og undslap hans hænder.
2 korinther 12
12  Jeg må nødvendigvis rose mig. Det er ikke gavnligt; men jeg vil gå over til overnaturlige syner og åbenbaringer fra Herren.
2  Jeg ved om et menneske der er i samhørighed med Kristus at det for fjorten år siden — om det var i legemet ved jeg ikke, eller uden for legemet ved jeg ikke, Gud ved det — blev bortrykket som sådan til den tredje himmel.
3  Ja, jeg ved om et sådant menneske — om det var i legemet eller skilt fra legemet ved jeg ikke, Gud ved det —
4  at det blev bortrykket til paradiset og hørte usigelige ord som det ikke er tilladt et menneske at udtale.
5  Af et sådant menneske vil jeg rose mig, men jeg vil ikke rose mig af mig selv, undtagen af [mine] svagheder.
6  For resten, hvis jeg ville rose mig, ville jeg ikke være ufornuftig, for jeg ville sige sandheden. Men det afholder jeg mig fra, for at ingen skal regne mig for mere end hvad han ser jeg er eller hører af mig,
7  blot på grund af åbenbaringernes overflod. Derfor, for at jeg ikke skulle føle mig alt for ophøjet, blev der givet mig en torn i kødet, en Satans engel, til stadig at slå mig, for at jeg ikke skulle føle mig alt for ophøjet.
8  I den anledning har jeg tre gange indtrængende bedt Herren om at den måtte vige fra mig;
9  og dog sagde han til mig: „Min ufortjente godhed er dig nok; for [min] kraft gøres fuldkommen i svaghed.“ Med største glæde vil jeg derfor hellere rose mig af mine svagheder, for at Messias’ kraft kan være over mig som et telt.
10  Derfor synes jeg godt om svagheder, om fornærmelser, om tilfælde af nød, om forfølgelser og vanskeligheder, for Kristus. For når jeg er svag, så er jeg stærk.
11  Jeg er blevet ufornuftig. I tvang mig til det, for jeg burde have været anbefalet af jer. Jeg har jo ikke på noget punkt vist mig at være ringere end [jeres] overmåde store apostle, selv om jeg intet er.
12  En apostels tegn blev jo udvirket iblandt jer med al udholdenhed, og med tegn og undere og kraftige gerninger.
13  For hvori er I blevet stillet ringere end de andre menigheder, undtagen deri at jeg ikke selv lå jer til byrde? Tilgiv mig venligst denne uret.
14  Se! Dette er tredje gang jeg er rede til at komme til jer, og dog vil jeg ikke ligge [jer] til byrde. For jeg søger ikke hvad I ejer, men jer selv; børnene bør jo ikke spare sammen til forældrene, men forældrene til børnene.
15  Jeg selv vil med største glæde bruge [af mine midler] og lade mig selv helt opbruge for jeres sjæle. Når jeg elsker jer så meget mere, skal jeg så elskes så meget mindre?
16  Men lad det være som det er, jeg har ikke været en byrde for jer. Dog, siger I, var jeg „underfundig“ og fangede jer „ved list“.
17  Jeg har da ikke udnyttet jer gennem nogen af dem jeg har sendt til jer, vel?
18  Jeg tilskyndede Titus og sendte broderen med. Udnyttede Titus jer? Har vi ikke vandret i den samme ånd? I de samme fodspor?
19  Har I nu hele tiden ment at det er for jer vi har forsvaret os? Det er for Guds ansigt vi taler, i samfund med Kristus. Men, I elskede, alt er til jeres opbyggelse.
20  Jeg er nemlig bange for at jeg, når jeg kommer, måske finder jer som jeg ikke kunne ønske det, og at jeg måske af jer findes som I ikke kunne ønske det, men at der i stedet måske vil være strid, skinsyge, vredesudbrud, tilfælde af stridbarhed, af bagtalelse, af sladder, af opblæsthed, af uro.
21  Måske vil min Gud, når jeg kommer igen, ydmyge mig iblandt jer, og jeg skal måske sørge over mange af dem som før har syndet og som ikke har ændret sind efter den urenhed og utugt og skamløshed som de har øvet.
2 korinther 13
13  Dette er tredje gang jeg kommer til jer. „Ved to eller tre vidners mund skal enhver sag stadfæstes.“
2  Jeg har før sagt, og som om jeg er nærværende anden gang og dog fraværende nu, siger jeg forud til dem som før har syndet og til alle de andre, at når jeg kommer igen vil jeg ikke vise skånsel,
3  eftersom I søger et bevis på at Kristus taler i mig, [Kristus] som ikke er svag over for jer men virker med kraft iblandt jer.
4  Sandt nok blev han jo pælfæstet som følge af svaghed, men han er i live som følge af Guds kraft. Sandt nok er vi også svage med ham, men vi skal leve sammen med ham som følge af Guds kraft over for jer.
5  Bliv ved med at prøve jer selv, om I er i troen, bliv ved med at bedømme jer selv. Eller erkender I ikke at Jesus Kristus er i samhørighed med jer? Hvis ikke, er I forkastet.
6  Jeg håber sandelig at I vil blive klar over at vi ikke er forkastet.
7  Nu beder vi til Gud om at I intet uret må gøre, ikke for at vi selv skal vise os som godkendte, men for at I må gøre hvad der er godt, selv om vi måtte forekomme forkastede.
8  Vi kan jo ikke gøre noget imod sandheden, kun for sandheden.
9  Vi glæder os sandelig når vi er svage og I er stærke; og om dette beder vi: at I bringes i den rette tilstand.
10  Det er derfor jeg skriver disse ting mens jeg er fraværende, for at jeg ikke, når jeg er nærværende, skal handle med strenghed ifølge den myndighed som Herren har givet mig til at bygge op og ikke til at rive ned.
11  Endelig, brødre, glæd jer, lad jer bringe i den rette tilstand, lad jer trøste, vær enige, hold fred; og kærlighedens og fredens Gud vil være med jer.
12  Hils hinanden med et helligt kys.
13  Alle de hellige sender jer deres hilsener.
14  Herren Jesu Kristi ufortjente godhed og Guds kærlighed og den hellige ånds fællesskab være med jer alle.
galaterne 1
1  Paulus, apostel, hverken fra mennesker eller ved et menneske, men ved Jesus Kristus og Gud, Faderen, som oprejste ham fra de døde,
2  og alle brødrene sammen med mig, til menighederne i Galatien:
3  Måtte I have ufortjent godhed og fred fra Gud, vor Fader, og Herren Jesus Kristus.
4  Han gav sig selv for vore synder for at han kunne udfri os fra den nuværende onde tingenes ordning i overensstemmelse med vor Guds og Faders vilje;
5  ham tilkommer herligheden i evighedernes evigheder. Amen.
6  Jeg undrer mig over at I så hurtigt lader jer føre bort fra ham som kaldte jer ved Kristi ufortjente godhed, hen til en anden slags god nyhed.
7  Men det er ikke en anden [god nyhed]; blot er der nogle som foruroliger jer og ønsker at forvanske den gode nyhed om Messias.
8  Men selv om vi eller en engel fra himmelen forkyndte jer noget som en god nyhed afvigende fra det vi har forkyndt jer som en god nyhed, så lad ham være forbandet.
9  Som vi har sagt ovenfor, siger jeg også nu igen: Hvis nogen forkynder jer noget som en god nyhed afvigende fra det I har modtaget, så lad ham være forbandet.
10  Er det da mennesker jeg nu prøver at overtale, eller er det Gud? Eller søger jeg at behage mennesker? Hvis det stadig var mennesker jeg ville behage, ville jeg ikke være Kristi træl.
11  Jeg gør jer nemlig opmærksomme på, brødre, at den gode nyhed der blev forkyndt af mig som godt nyt, ikke er menneskeværk;
12  jeg har nemlig hverken modtaget den fra et menneske eller er blevet undervist [i den] uden gennem en åbenbaring ved Jesus Kristus.
13  I har naturligvis hørt om min adfærd tidligere i jødedommen, at jeg til overmål blev ved med at forfølge Guds menighed og søgte at udrydde den,
14  og jeg gjorde større fremskridt i jødedommen end mange af mine jævnaldrende blandt mine landsmænd, da jeg var langt mere nidkær for mine fædrene overleveringer.
15  Men da Gud, som havde skilt mig fra min moders liv og kaldet [mig] ved sin ufortjente godhed, besluttede
16  at åbenbare sin søn i forbindelse med mig, for at jeg kunne forkynde den gode nyhed om ham for folk fra nationerne, søgte jeg ikke straks råd hos kød og blod.
17  Jeg tog heller ikke op til Jerusalem til dem som var apostle før mig, men jeg drog til Arabien, og jeg vendte tilbage til Damaskus igen.
18  Derefter, tre år senere, tog jeg op til Jerusalem for at besøge Kefas, og jeg blev hos ham i femten dage.
19  Men jeg så ellers ingen af apostlene, kun Jakob, Herrens broder.
20  Men med hensyn til det jeg er ved at skrive til jer, se! for Guds øjne: Jeg lyver ikke.
21  Derefter tog jeg til Syriens og Kilikiens egne.
22  Men jeg var af ydre ukendt for Judæas menigheder, dem som er i samhørighed med Kristus;
23  de plejede blot at høre: „Den mand som tidligere forfulgte os forkynder nu den gode nyhed om den tro som han tidligere søgte at udrydde.“
24  Og de begyndte at herliggøre Gud på grund af mig.
galaterne 2
2  Derefter, fjorten år senere, tog jeg igen op til Jerusalem sammen med Barnabas, idet jeg også tog Titus med mig.
2  Men jeg tog derop som følge af en åbenbaring. Og jeg forelagde dem den gode nyhed som jeg forkynder blandt nationerne, men privat, for dem som var ansete, af frygt for at jeg måske løb eller havde løbet forgæves.
3  Imidlertid blev ikke engang Titus, som var sammen med mig, tvunget til at blive omskåret, skønt han var græker.
4  Men på grund af de i stilhed indførte falske brødre, som havde listet sig ind for at udspionere den frihed som vi har i samhørighed med Kristus Jesus, så de helt kunne trælbinde os —
5  dem gav vi ikke i underkastelse efter for, nej ikke for en time, for at den gode nyheds sandhed kunne forblive hos jer.
6  Men fra deres side som ansås for at være noget — hvad slags mennesker de tidligere har været er mig uden forskel; Gud tager ikke efter et menneskes ydre — mig meddelte de ansete mænd altså intet nyt.
7  Nej, tværtimod, da de så at jeg havde fået betroet den gode nyhed til de uomskårne, ligesom Peter [havde fået den] til de omskårne —
8  han som gav Peter kraft til et apostelhverv blandt de omskårne, gav nemlig også mig kraft dertil blandt dem som hører til nationerne —
9  ja, da Jakob og Kefas og Johannes, de som ansås for at være søjler, fik kendskab til den ufortjente godhed der var givet mig, gav de mig og Barnabas højre hånd [som tegn] på fællesskab, for at vi skulle gå til nationerne, men de til de omskårne.
10  Blot skulle vi huske de fattige. Netop dette har jeg også bestræbt mig for at gøre.
11  Men da Kefas kom til Antiochia, modstod jeg ham ansigt til ansigt, for domfældt var han.
12  Før der kom nogle fra Jakob, plejede han nemlig at spise sammen med folk fra nationerne; men da de kom, begyndte han at trække sig tilbage og at skille sig ud af frygt for dem som hørte til de omskårne.
13  De andre jøder sluttede sig også til ham i dette hykleri, så at endog Barnabas blev ført med af deres hykleri.
14  Men da jeg så at de ikke gik lige frem i overensstemmelse med den gode nyheds sandhed, sagde jeg til Kefas i alles påhør: „Hvis du, skønt du er jøde, lever som folk fra nationerne og ikke som jøderne, hvordan kan du da søge at tvinge folk fra nationerne til at følge jødisk skik?“
15  Vi som af natur er jøder og ikke syndere fra nationerne,
16  og som véd at et menneske ikke bliver erklæret retfærdigt på grundlag af lovgerninger, men kun ved tro på Kristus Jesus, også vi har sat vor tro til Kristus Jesus, for at vi kan blive erklæret retfærdige som følge af tro på Kristus og ikke som følge af lovgerninger, for som følge af lovgerninger vil intet kød blive erklæret retfærdigt.
17  Men hvis vi i vor søgen efter at blive erklæret retfærdige ved hjælp af Kristus, også selv blev fundet at være syndere, er Kristus så en syndens tjener? Måtte det aldrig ske!
18  For hvis jeg igen opbygger netop det jeg engang nedbrød, viser jeg at jeg selv er en overtræder.
19  For selv er jeg ved loven død for loven, for at jeg kunne blive levende for Gud.
20  Jeg er pælfæstet sammen med Kristus. Det er ikke længere mig der lever, men det er Kristus der lever i samhørighed med mig. Ja, det liv jeg nu lever i kødet, lever jeg ved den tro der er rettet mod Guds søn, som elskede mig og overgav sig selv for mig.
21  Jeg fejer ikke Guds ufortjente godhed til side; hvis nemlig retfærdighed fås ved lov, døde Kristus jo for intet.
galaterne 3
3  Åh uforstandige galatere! Hvem har øvet en ond indflydelse på jer, I for hvis øjne Jesus Kristus blev udmalet som pælfæstet?
2  Kun dette vil jeg gerne have at vide af jer: Fik I ånden som følge af lovgerninger eller som følge af at have hørt med tro?
3  Er I så uforstandige? Er I nu ved at fuldendes i kød efter at være begyndt i ånd?
4  Har I lidt så meget til ingen nytte? Hvis det da var til ingen nytte.
5  Han som skænker jer ånden og udfører kraftige gerninger iblandt jer, gør han det da som følge af lovgerninger eller som følge af at I har hørt med tro?
6  Sådan som Abraham „troede på Jehova, og det blev tilregnet ham som retfærdighed“.
7  I ved jo at det er dem der holder sig til tro som er Abrahams sønner.
8  Da Skriften nu forudså at Gud ville erklære folk fra nationerne retfærdige som følge af tro, forkyndte den forud denne gode nyhed for Abraham: „Ved dig skal alle nationerne velsignes.“
9  Altså er det dem der holder sig til tro der velsignes sammen med den troende og trofaste Abraham.
10  Alle de som stoler på lovgerninger er nemlig under forbandelse, for der står skrevet: „Forbandet er enhver som ikke forbliver i alle de ting der står skrevet i skriftrullen med loven for at gøre dem.“
11  Og at ingen bliver erklæret retfærdig hos Gud ved lov er klart, for „den retfærdige skal leve som følge af tro“.
12  Og loven holder sig ikke til tro, men „den der handler efter dem, skal leve ved dem“.
13  Kristus har løskøbt os fra lovens forbandelse ved at blive en forbandelse i stedet for os, for der står skrevet: „Forbandet er enhver som er hængt på en pæl.“
14  Hensigten var at Abrahams velsignelse skulle komme til nationerne ved Jesus Kristus, for at vi ved troen kunne få den lovede ånd.
15  Brødre, jeg taler ved hjælp af et billede fra menneskelivet: En pagt som er gjort gyldig er der ingen der tilsidesætter eller føjer noget til, selv om den er et menneskes.
16  Nu blev løfterne udtalt til Abraham og til hans afkom. Der siges ikke: „Og til dine efterkommere,“ som når der er mange, men, som når der er én: „Og til dit afkom,“ som er Kristus.
17  Ydermere siger jeg dette: Med hensyn til den pagt som tidligere var gjort gyldig af Gud, så kunne loven, der kom til fire hundrede og tredive år senere, ikke gøre den ugyldig, sådan at den ophævede løftet.
18  For hvis arven beror på lov, beror den ikke længere på et løfte; men Gud har i sin godhed givet den til Abraham ved et løfte.
19  Hvorfor da loven? Den blev føjet til for at gøre overtrædelserne kendt, indtil det afkom som løftet var givet til, kom; og den blev formidlet gennem engle ved en mellemmands hånd.
20  Nu er der ingen mellemmand hvor det kun drejer sig om én person, og Gud er kun én.
21  Er loven da imod Guds løfter? Måtte det aldrig ske! Hvis nemlig der var givet en lov som kunne skænke liv, ville retfærdighed virkelig have kunnet opnås ved hjælp af lov.
22  Men Skriften har spærret alt inde under synd, for at løftet, som beror på tro på Jesus Kristus, kunne gives til dem der tror.
23  Men før troen kom, blev vi holdt bevogtede under loven, spærret inde med henblik på den tro som skulle åbenbares.
24  Følgelig er loven blevet en opdrager der leder os til Kristus, for at vi kan blive erklæret retfærdige som følge af tro.
25  Men nu da troen er kommet, er vi ikke længere under en opdrager.
26  I er jo alle Guds sønner ved troen på Kristus Jesus.
27  For alle I som blev døbt til Kristus har iført jer Kristus.
28  Der er hverken jøde eller græker, der er hverken træl eller fri, der er hverken mand eller kvinde; for I er alle én i samhørighed med Kristus Jesus.
29  Endvidere, når I hører Kristus til, er I jo Abrahams afkom, arvinger ifølge et løfte.
galaterne 4
4  Nu siger jeg at så længe arvingen er mindreårig, adskiller han sig slet ikke fra en træl, skønt han er herre over alle ting,
2  men han er under betroede mænd og under husholdere indtil den dag faderen forud har fastsat.
3  På samme måde forblev vi også, da vi var mindreårige, trælbundne af de elementære ting der hører verden til.
4  Men da tiden var udløbet, udsendte Gud sin søn, som blev [født] af en kvinde og som blev [født] under loven,
5  for at han kunne løskøbe dem der var under loven, for at vi derpå kunne opnå at blive antaget som sønner.
6  Men fordi I er sønner, har Gud sendt sin søns ånd til vore hjerter, og den råber: „Abba, Fader!“
7  Så er du da ikke længere træl men søn; og når du er søn, er du også arving ved Gud.
8  Men dengang I ikke kendte Gud, da trællede I for dem som af natur ikke er guder.
9  Men nu da I har lært Gud at kende, eller snarere nu da I er blevet kendt af Gud, hvordan kan det da være at I vender tilbage igen til de svage og fattige elementære ting og ønsker at trælle for dem igen?
10  I overholder omhyggeligt dage og måneder og årstider og år.
11  Jeg frygter for jer, at jeg måske har slidt med jer til ingen nytte.
12  Brødre, jeg beder jer: Bliv som jeg, for jeg plejede også at være som I. I har ikke gjort mig nogen uret.
13  Men I ved at det var på grund af en sygdom i mit kød at jeg forkyndte den gode nyhed for jer første gang.
14  Og det som var en prøvelse for jer i mit kød, behandlede I ikke med foragt eller spyttede efter i afsky; nej, I tog imod mig som en Guds engel, som Kristus Jesus.
15  Hvor er da den lykke I havde? For jeg giver jer det vidnesbyrd at hvis det havde været muligt, ville I have revet jeres øjne ud og givet mig dem.
16  Er jeg da blevet jeres fjende ved at sige jer sandheden?
17  De tragter nidkært efter jer, ikke på en god måde, men de ønsker at udelukke jer [fra mig], for at I nidkært må tragte efter dem.
18  Det er imidlertid godt [for jer] at blive nidkært eftertragtet i en god sag til alle tider, og ikke blot når jeg er nærværende hos jer,
19  mine småbørn, med hvem jeg igen er i fødselsveer indtil Kristus er formet i jer.
20  Men jeg kunne ønske at være nærværende hos jer netop nu og tale på en anden måde, for jeg er i vildrede angående jer.
21  Sig mig, I som ønsker at være under loven: Hører I ikke loven?
22  For eksempel står der skrevet at Abraham fik to sønner, én med tjenestepigen og én med den frie kvinde;
23  men den med tjenestepigen var i virkeligheden født på kødets måde, den med den frie kvinde, derimod, som følge af et løfte.
24  Dette står som et symbolsk drama; disse [kvinder] betyder nemlig to pagter, den ene fra Sinaj Bjerg, som føder børn til trældom; det er Hagar.
25  Denne Hagar betyder altså Sinaj, et bjerg i Arabien, og hun svarer til det nuværende Jerusalem, for det er i trældom med sine børn.
26  Men det Jerusalem som er oventil er frit, og det er vor moder.
27  For der står skrevet: „Glæd dig, du ufrugtbare som ikke føder; bryd ud [i jubel] og råb højt, du som ikke har fødselsveer; for den forladte kvindes børn er flere end hendes som har manden.“
28  Men vi, brødre, er løftets børn på samme måde som Isak.
29  Men ligesom dengang han der var født på kødets måde begyndte at forfølge ham der var født på åndens måde, således også nu.
30  Men hvad siger Skriften? „Jag tjenestepigen og hendes søn bort, for tjenestepigens søn skal på ingen måde arve sammen med den frie kvindes søn.“
31  Derfor, brødre, er vi ikke tjenestepigens men den frie kvindes børn.
galaterne 5
5  Til en sådan frihed har Kristus frigjort os. Stå derfor fast, og lad jer ikke igen spænde i trældoms åg.
2  Se! Jeg, Paulus, siger jer at hvis I omskæres, vil Kristus ikke gavne jer.
3  Og jeg vidner igen for hvert menneske der bliver omskåret, at det er forpligtet til at holde hele loven.
4  I er skilt fra Kristus, hvem I end er som prøver at blive erklæret retfærdige ved hjælp af loven; I er kommet bort fra hans ufortjente godhed.
5  Vi [der er] af ånd, venter jo som følge af tro ivrigt på den retfærdighed vi håber på.
6  For i forhold til Kristus Jesus er hverken omskærelse eller ikke-omskærelse af nogen betydning, men en tro der er virksom gennem kærlighed.
7  I var begyndt at løbe godt. Hvem har hindret jer i fortsat at adlyde sandheden?
8  Den overtalelse kommer ikke fra ham som kalder jer.
9  Lidt surdej gennemsyrer hele dejen.
10  Jeg har den tillid til jer som er i samhørighed med Herren, at I ikke vil komme til at tænke anderledes; men den som foruroliger jer skal bære sin dom, uanset hvem han er.
11  Hvad mig angår, brødre, hvis jeg stadig forkynder omskærelse, hvorfor bliver jeg så stadig forfulgt? Så er marterpælen jo fjernet som snublesten.
12  Jeg ville ønske at de der prøver at bringe jer i oprør endog ville lade sig kastrere.
13  I blev jo kaldet til frihed, brødre; blot må I ikke bruge friheden som en anledning for kødet, men vær ved kærlighed trælle for hinanden.
14  For hele loven er opfyldt i én udtalelse: „Du skal elske din næste som dig selv.“
15  Men hvis I bliver ved med at bide og fortære hinanden, så pas på at I ikke bliver tilintetgjort af hinanden.
16  Men jeg siger: Bliv ved med at vandre ved ånd, så vil I ikke opfylde noget som helst kødeligt ønske.
17  For kødet er i sine ønsker imod ånden, og ånden imod kødet; for disse står hinanden imod, sådan at det I gerne vil gøre, det gør I ikke.
18  Og når I ledes af ånden, er I ikke under loven.
19  Men kødets gerninger er tydelige; det er utugt, urenhed, skamløshed,
20  afgudsdyrkelse, udøvelse af spiritisme, fjendskaber, strid, skinsyge, vredesudbrud, tilfælde af stridbarhed, splittelser, sekter,
21  tilfælde af misundelse, drikketure, sviregilder, og ting som disse. Om dette siger jeg jer forud, sådan som jeg før har sagt, at de der øver sådanne ting ikke skal arve Guds rige.
22  På den anden side er åndens frugt kærlighed, glæde, fred, langmodighed, venlighed, godhed, tro,
23  mildhed, selvbeherskelse. Imod sådanne ting er der ingen lov.
24  Og de som tilhører Kristus Jesus har pælfæstet kødet sammen med dets lidenskaber og ønsker.
25  Når vi lever ved ånd, så lad os også fortsat vandre regelret ved ånd.
26  Lad os ikke blive selvoptagne, så vi udfordrer hinanden og misunder hinanden.
galaterne 6
6  Brødre, selv om et menneske uforvarende begår et eller andet fejltrin, skal I som har åndelige kvalifikationer prøve at hjælpe en sådan på fode igen, i mildhedens ånd, mens du holder øje med dig selv, for at ikke også du skal blive fristet.
2  Bær til stadighed hinandens byrder, og opfyld således Messias’ lov.
3  For hvis nogen mener at han er noget, skønt han intet er, bedrager han sit eget sind.
4  Men lad enhver prøve sin egen gerning, og så kan han have grund til at rose sig i forhold til sig selv alene, og ikke i sammenligning med en anden.
5  Enhver skal nemlig bære sin egen ansvarsbyrde.
6  Og lad enhver som undervises mundtligt i ordet, dele alt godt med den der giver en sådan mundtlig undervisning.
7  Bliv ikke vildledt: Gud kan man ikke narre. For hvad et menneske end sår, dette skal han også høste;
8  for den der sår med henblik på sit kød, skal høste fordærv af sit kød, men den der sår med henblik på ånden, skal høste evigt liv af ånden.
9  Så lad os ikke give op med hensyn til at gøre det der er rigtigt, for til sin tid skal vi høste hvis vi ikke giver tabt.
10  Derfor, så længe vi har tiden til det, lad os da gøre det der er godt mod alle, men især mod dem der er beslægtede med os i troen.
11  Se med hvor store bogstaver jeg har skrevet til jer med egen hånd.
12  Det er alle dem som ønsker at tage sig godt ud i kødet der prøver at tvinge jer til at blive omskåret, blot for at de ikke skal blive forfulgt på grund af Messias’, Jesu, marterpæl.
13  For de der omskæres holder ikke engang selv loven, men de ønsker at I skal omskæres for at de kan rose sig af jeres kød.
14  Måtte det aldrig ske at jeg skulle rose mig, undtagen af vor Herre Jesu Kristi marterpæl, ved hvem verden er blevet pælfæstet for mig og jeg for verden.
15  For hverken omskærelse eller ikke-omskærelse betyder noget, men [at være] en ny skabning.
16  Og alle som vil vandre regelret efter denne rettesnor, over dem være fred og barmhjertighed, ja over Guds Israel.
17  Lad herefter ingen volde mig besvær, for jeg bærer på mit legeme de brændemærker som hører [en træl af] Jesus til.
18  Måtte vor Herre Jesu Kristi ufortjente godhed være med den ånd I lægger for dagen, brødre. Amen.
efeserne 1
1  Paulus, en Kristi Jesu apostel ved Guds vilje, til de hellige som er i Efesus, troende og trofaste i samhørighed med Kristus Jesus:
2  Måtte I have ufortjent godhed og fred fra Gud, vor Fader, og Herren Jesus Kristus.
3  Velsignet være vor Herre Jesu Kristi Gud og Fader, for han har velsignet os med enhver åndelig velsignelse i det himmelske i samhørighed med Kristus,
4  ligesom han har udvalgt os i samhørighed med ham før verdens grundlæggelse, for at vi skulle være hellige og dadelfri for ham i kærlighed.
5  For han har forudbestemt os til ved Jesus Kristus at opnå antagelse som sønner hos sig, i overensstemmelse med sin viljes beslutning,
6  til pris for sin herlige ufortjente godhed, som han har begunstiget os med ved hjælp af den elskede.
7  Ved hjælp af ham har vi udfrielsen ved en løsesum, ved hans blod, ja, tilgivelsen af [vore] overtrædelser, efter hans ufortjente godheds rigdom.
8  Denne har han ladet strømme over til os i form af al visdom og sund fornuft,
9  idet han har gjort os bekendt med sin viljes hellige hemmelighed. Den er i overensstemmelse med det han har besluttet, det han selv har sat sig for
10  med henblik på en administration ved udløbet af de fastsatte tider, nemlig at sammenfatte alt igen, i Messias, det i himlene og det på jorden. [Ja,] i ham,
11  i samhørighed med hvem vi også er blevet udpeget som arvinger, idet vi var forudbestemt efter hans forsæt, han som udvirker alt i overensstemmelse med hvad hans vilje tilråder,
12  for at vi skulle tjene til pris for hans herlighed, vi som har været de første til at håbe på Messias.
13  Men også I satte jeres håb til ham efter at I havde hørt sandhedens ord, den gode nyhed om jeres frelse. Ved hjælp af ham blev også I, efter at I havde fået tro, beseglet med den lovede hellige ånd,
14  som er et forskud på vor arv, for at [Guds] ejendom kan udfries ved hjælp af en løsesum, til hans herlige pris.
15  Det er grunden til at heller ikke jeg, efter at have hørt om den tro I har på Herren Jesus og til alle de hellige,
16  holder op med at takke for jer. Jeg nævner jer fortsat i mine bønner,
17  for at vor Herre Jesu Kristi Gud, herlighedens Fader, må give jer visdoms og åbenbarings ånd i den nøjagtige kundskab om ham,
18  idet jeres hjertes øjne er blevet oplyst, så I kan vide hvad det håb er som han har kaldet jer til, hvad den herlige rigdom er som han har i beredskab som en arv til de hellige,
19  og hvad hans magts overvældende storhed er over for os der tror. Den er i overensstemmelse med den virksomhed der udfoldes af hans styrkes vælde,
20  [den styrke] hvormed han virkede i Messias’ tilfælde da han oprejste ham fra de døde og gav ham sæde ved sin højre hånd i det himmelske,
21  højt over enhver regering og myndighed og magt og ethvert herredømme og ethvert navn der nævnes, ikke blot i denne tingenes ordning, men også i den kommende.
22  Han lagde også alt under hans fødder, og han gav ham som hoved over alle ting til menigheden,
23  der er hans legeme, hans fylde, [han] som fylder alt i alle.
efeserne 2
2  Og jer [gjorde Gud levende] skønt I var døde i jeres overtrædelser og synder,
2  i hvilke I tidligere vandrede i overensstemmelse med tingenes ordning i denne verden, i overensstemmelse med herskeren over luftens myndighed, den ånd som nu er virksom i ulydighedens sønner.
3  Ja, blandt dem har vi alle tidligere færdedes i harmoni med vort køds ønsker, idet vi gjorde hvad kødet og tankerne ville, og vi var af natur vredens børn ligesom de andre.
4  Men Gud, som er rig på barmhjertighed, har på grund af sin store kærlighed hvormed han elskede os,
5  gjort os levende sammen med Messias, selv da vi var døde i overtrædelser — af ufortjent godhed er I frelst —
6  og han har oprejst os sammen med ham og givet os sæde sammen med ham i det himmelske, i samhørighed med Kristus Jesus,
7  for at han i de kommende tingenes ordninger kunne vise sin ufortjente godheds overvældende rigdom i venlighed mod os i samhørighed med Kristus Jesus.
8  Ja, ved denne ufortjente godhed er I frelst ved tro; og det skyldes ikke jer; det er Guds gave.
9  Nej, det skyldes ikke gerninger, for at ikke nogen skulle kunne rose sig.
10  For vi er hans værk og blev skabt i samhørighed med Kristus Jesus til gode gerninger, som Gud i forvejen beredte for at vi skulle vandre i dem.
11  Husk derfor at I af kød tidligere var folk fra nationerne — „ikke-omskærelse“ blev I kaldt af det der kaldes „omskærelse“, som foretages i kødet med hænder —
12  at I på den tid var uden Kristus, udelukkede fra Israels stat og fremmede for løftets pagter, og I havde intet håb og var uden Gud i verden.
13  Men nu, i samhørighed med Kristus Jesus, er I som engang var langt borte, kommet nær ved hjælp af Messias’ blod.
14  For han er vor fred, han som gjorde de to parter til ét og nedbrød skillemuren mellem dem.
15  Ved sit kød ophævede han fjendskabet, loven med dens bud i form af bestemmelser, for at han i sig kunne skabe de to folk til ét nyt menneske og stifte fred,
16  og for at han fuldt ud kunne forlige begge folk i ét legeme med Gud ved marterpælen, idet han havde dræbt fjendskabet ved hjælp af sig selv.
17  Og han kom og forkyndte den gode nyhed om fred for jer som var langt borte, og fred for dem som var nær,
18  for ved ham har vi, begge folk, fået adgang til Faderen ved én ånd.
19  Så er I da ikke længere fremmede og udlændinge, men I er de helliges medborgere og medlemmer af Guds husstand,
20  og I er blevet opbygget på apostlenes og profeternes grundvold, mens Kristus Jesus selv er hjørnegrundstenen.
21  I samhørighed med ham bliver hele bygningen harmonisk føjet sammen og vokser til et helligt tempel for Jehova.
22  I samhørighed med ham bliver også I sammen opbygget til et sted hvor Gud kan bo ved ånd.
efeserne 3
3  Det var af den grund at jeg, Paulus, Kristi Jesu fange for jeres skyld, I folk fra nationerne —
2  så sandt I da har hørt om den husholdergerning over Guds ufortjente godhed der er givet mig med henblik på jer,
3  at den hellige hemmelighed ved en åbenbaring blev gjort kendt for mig, sådan som jeg før i korthed skrev.
4  Med dette foran jer kan I, når I læser det, fornemme den indsigt jeg har i den hellige hemmelighed om Messias.
5  I andre generationer blev denne [hemmelighed] ikke gjort kendt for menneskenes sønner, som den nu er blevet åbenbaret for hans hellige apostle og profeter ved ånden,
6  nemlig at folk fra nationerne skulle være arvinger med os og lemmer på legemet med os og parthavere med os i løftet i samhørighed med Kristus Jesus gennem den gode nyhed.
7  Jeg er blevet tjener for denne, ifølge Guds ufortjente godheds frie gave, som blev givet mig i overensstemmelse med den måde hans kraft virker på.
8  Til mig, der er ringere end den ringeste af alle hellige, blev denne ufortjente godhed skænket, at forkynde den gode nyhed om Messias’ uudgrundelige rigdom for folk fra nationerne
9  og lade mennesker se hvordan den hellige hemmelighed administreres, den som siden en ukendt fortid har været skjult i Gud, som har skabt alt.
10  [Dette] for at Guds alsidige visdom nu gennem menigheden kunne blive gjort kendt for regeringerne og myndighederne i det himmelske,
11  i overensstemmelse med det evige forsæt han havde fattet i forbindelse med Messias, Jesus, vor Herre,
12  ved hjælp af hvem vi har denne frimodighed i tale og adgang med tillid ved vor tro på ham.
13  Derfor beder jeg jer om ikke at give op på grund af disse mine trængsler for jeres skyld, for de betyder herlighed for jer.
14  Af den grund bøjer jeg mine knæ for Faderen,
15  hvem enhver slægt i himmelen og på jorden skylder sit navn,
16  for at han i overensstemmelse med sin herligheds rigdom kan tillade jer at styrkes i det indre menneske, med kraft ved hans ånd,
17  at få Messias boende ved troen i jeres hjerter med kærlighed, at blive rodfæstede og grundfæstede,
18  for at I fuldt ud må være i stand til, sammen med alle de hellige, at fatte hvad bredden og længden og højden og dybden er,
19  og kende Messias’ kærlighed, som overgår kundskab, for at I må fyldes med hele den fylde som Gud giver.
20  Og ham som, i overensstemmelse med den kraft der er virksom i os, kan gøre mere end rigeligt, langt ud over hvad vi beder om eller fatter,
21  ham tilkommer herligheden ved menigheden og ved Kristus Jesus igennem alle generationerne i evighedernes evighed. Amen.
efeserne 4
4  Altså beder jeg, den fangne i Herren, jer indtrængende om at vandre det kald værdigt hvormed I blev kaldet,
2  med al ydmyghed og mildhed, med langmodighed, idet I affinder jer med hinanden i kærlighed
3  og ivrigt bestræber jer for at bevare åndens enhed i fredens forenende bånd.
4  Der er ét legeme og én ånd, ligesom I blev kaldet med det ene håb der hører jeres kaldelse til;
5  én Herre, én tro, én dåb;
6  én Gud og alles Fader, som er over alle og gennem alle og i alle.
7  Nu blev der givet hver enkelt af os ufortjent godhed i overensstemmelse med hvordan Messias udmålte den frie gave.
8  Derfor siger han: „Da han steg op til det høje bortførte han fanger; han gav gaver [i form af] mennesker.“
9  Men udtrykket „han steg op“, hvad betyder dét andet end at han også steg ned til de lavere områder, det vil sige jorden?
10  Den som steg ned, er også den som steg op højt over alle himlene, for at han kunne give alt fylde.
11  Og han gav nogle som apostle, nogle som profeter, nogle som evangelieforkyndere, nogle som hyrder og lærere,
12  med henblik på at bringe de hellige i den rette tilstand til en tjenestegerning, til opbyggelse af Messias’ legeme,
13  indtil vi alle når frem til enheden i troen på og i den nøjagtige kundskab om Guds søn, til en fuldvoksen mands stade, til det mål af vækst som hører Messias’ fylde til,
14  for at vi ikke længere skal være spædbørn, der kastes om som af bølger og føres hid og did af enhver lærdoms vind ved menneskers kneb, ved [deres] list i at udtænke vildfarelse.
15  Men idet vi taler sandheden, så lad os i alt ved kærlighed vokse op til ham som er hovedet, Kristus.
16  Det er ud fra ham at hele legemet, ved at være harmonisk sammenføjet og bragt til at samarbejde gennem hvert medvirkende led i overensstemmelse med den virksomhed som hvert enkelt medlem efter sit mål udfolder, bidrager til legemets vækst, så det opbygger sig selv i kærlighed.
17  Dette siger jeg derfor og vidner om i Herren, at I ikke længere må vandre sådan som folk fra nationerne vandrer i deres sinds frugtesløshed,
18  idet de er mentalt formørkede og udelukkede fra det liv der hører Gud til, på grund af den uvidenhed som er i dem, på grund af deres hjertes ufølsomhed.
19  Da de har mistet al moralsk sans, har de givet sig selv hen til skamløshed for i havesyge at øve al slags urenhed.
20  Men sådan har I ikke lært at Messias er,
21  så sandt I da har hørt om ham og er blevet oplært ved ham, sådan som sandhed er i Jesus,
22  at I skal aflægge den gamle personlighed som svarer til jeres tidligere adfærd og som fordærves i overensstemmelse med sine bedrageriske ønsker,
23  og gøres nye i jeres sinds drivkraft
24  og iføre jer den nye personlighed som blev skabt i overensstemmelse med Guds vilje i sand retfærdighed og loyalitet.
25  Derfor, nu da I har aflagt løgnen, så tal sandhed hver med sin næste, for vi er lemmer der tilhører hinanden.
26  Bliv vrede, men synd dog ikke; lad ikke solen gå ned mens I stadig er opbragte,
27  og giv ikke plads for Djævelen.
28  Lad den der stjæler, ikke stjæle mere, men hellere slide i det og med sine hænder udføre godt arbejde, så han har noget at dele ud af til den som er i nød.
29  Lad ingen rådden tale gå ud af jeres mund, men derimod en tale som er god til den opbyggelse der nu er behov for, så den kan være velgørende for dem der hører den.
30  Og bedrøv ikke Guds hellige ånd, hvormed I er blevet beseglet til dagen for udfrielsen ved en løsesum.
31  Lad al bitterhed og harme og vrede og skrigen og spot være fjernet fra jer, sammen med al slethed.
32  Men vær venlige over for hinanden, inderligt medfølende, idet I frit tilgiver hinanden ligesom også Gud ved Kristus frit har tilgivet jer.
efeserne 5
5  Bliv derfor Guds efterlignere, som elskede børn,
2  og fortsæt med at vandre i kærlighed, ligesom Messias også elskede jer og gav sig selv hen for jer som en offergave og et slagtoffer til Gud, som en vellugtende duft.
3  Lad utugt og urenhed af enhver art eller havesyge end ikke nævnes iblandt jer, sådan som det sømmer sig for hellige;
4  heller ikke skammelig adfærd eller tåbelig tale eller sjofel skæmten, ting som ikke er passende, men hellere taksigelse.
5  For I ved dette og er selv klar over at ingen utugtig eller uren eller havesyg — hvilket vil sige en afgudsdyrker — har nogen arv i Messias’ og Guds rige.
6  Lad ingen bedrage jer med tomme ord, for på grund af de førnævnte ting kommer Guds vrede over ulydighedens sønner.
7  Bliv derfor ikke parthavere med dem;
8  for I var engang mørke, men nu er I lys i forbindelse med Herren. Fortsæt med at vandre som lysets børn,
9  for lysets frugt består af al slags godhed og retfærdighed og sandhed.
10  Bliv ved med at forvisse jer om hvad der er velbehageligt for Herren;
11  og hold op med at være meddelagtige i de ufrugtbare gerninger som hører mørket til, men afslør [dem] endog hellere,
12  for det der sker i det skjulte som følge af dem er skammeligt endog at nævne.
13  Men alt det som afsløres, bliver gjort kendt af lyset, for alt hvad der gøres kendt er lys.
14  Derfor siger han: „Vågn op, du som sover, og stå op fra de døde, og Messias vil lyse for dig.“
15  Se derfor nøje til hvordan I vandrer, at det ikke er som uvise men som vise,
16  idet I køber jer den belejlige tid, fordi dagene er onde.
17  Ophør derfor med at være ufornuftige, men bliv ved med at forstå hvad Jehovas vilje er.
18  Og drik jer ikke fulde i vin; det fører til udsvævelser; men bliv fortsat fyldt med ånd,
19  idet I taler til hinanden med salmer og lovsange til Gud og åndelige sange, og i jeres hjerte synger og spiller for Jehova,
20  mens I altid i vor Herre Jesu Kristi navn takker vor Gud og Fader for alt.
21  I skal underordne jer hinanden i Kristi frygt.
22  Lad hustruerne underordne sig deres mænd som under Herren,
23  for en mand er sin hustrus hoved, ligesom Messias er menighedens hoved, idet han er [dette] legemes frelser.
24  Ja, ligesom menigheden underordner sig Messias, således må hustruerne også underordne sig deres mænd i alt.
25  I mænd, elsk fortsat jeres hustruer, ligesom Messias også elskede menigheden og gav sig selv hen for den,
26  for at han kunne hellige den, idet han rensede den med vandbadet ved hjælp af ordet,
27  for at han kunne fremstille menigheden for sig i dens pragt, uden at den havde en plet eller rynke eller noget sådant, men så den kunne være hellig og dadelfri.
28  Således bør mændene elske deres hustruer som deres egne legemer. Den der elsker sin hustru, elsker sig selv,
29  for ingen har jo nogen sinde hadet sit eget kød, men han giver det føde og plejer det, ligesom også Messias [plejer] menigheden,
30  for vi er lemmer på hans legeme.
31  „Af denne grund vil en mand forlade sin fader og moder og holde sig til sin hustru, og de to skal blive ét kød.“
32  Denne hellige hemmelighed er stor. Nu taler jeg om Kristus og menigheden.
33  Dog, lad også hver enkelt af jer elske sin hustru som sig selv; men hustruen skal have dyb respekt for sin mand.
efeserne 6
6  I børn, vær lydige mod jeres forældre i samhørighed med Herren, for dette er ret.
2  „Ær din fader og moder“, hvilket er det første bud med et løfte:
3  „For at det kan gå dig godt og du må leve lang tid på jorden.“
4  Og I fædre, irriter ikke jeres børn, men bliv ved med at opdrage dem i Jehovas tugt og formaning.
5  I trælle, vær lydige mod dem der er jeres herrer i kødelig forstand, med frygt og bæven af jeres hjertes oprigtighed, som for Messias,
6  ikke i form af øjentjeneste som nogle der vil behage mennesker, men som Kristi trælle, der gør Guds vilje af en hel sjæl.
7  Vær trælle med velvilligt sind, som for Jehova, og ikke for mennesker,
8  for I ved at hver enkelt vil få igen fra Jehova hvad godt han måtte gøre, hvad enten han er træl eller fri.
9  Og I herrer, bliv ved med at gøre det samme mod dem, idet I holder op med at true, for I ved at både jeres og deres Herre er i himlene, og der er ingen partiskhed hos ham.
10  Endelig, bliv ved med at hente kraft i Herren og i hans styrkes vælde.
11  Ifør jer den fulde rustning fra Gud, så I kan stå fast over for Djævelens listige anslag;
12  for os er kampen nemlig ikke imod blod og kød, men imod regeringerne, imod myndighederne, imod verdensherskerne i dette mørke, imod ondskabens åndemagter i det himmelske.
13  Grib derfor til den fulde rustning fra Gud, for at I må kunne stå imod på den onde dag og stå fast efter at have gennemført alt.
14  Stå derfor fast, med sandhed spændt som bælte om jeres lænd og iført retfærdighedens brystharnisk,
15  og udrustet med fredens gode nyhed som sko på jeres fødder.
16  Frem for alt, grib til troens store skjold, hvormed I kan slukke alle den ondes brændende pile.
17  Og tag imod frelsens hjelm og åndens sværd, det vil sige Guds ord,
18  mens I med enhver form for bøn og anråbelse fortsat beder i ånd ved enhver lejlighed. Og med det for øje skal I våge med al vedholdenhed og med anråbelse for alle de hellige,
19  også for mig, at der må blive givet mig evne til at tale når jeg åbner min mund, for med frimodighed at gøre den gode nyheds hellige hemmelighed kendt,
20  for hvilken jeg virker som ambassadør i lænker, så jeg i forbindelse med den kan tale med frimodighed, således som jeg bør tale.
21  Men for at I også kan vide noget om mine forhold, hvordan det går mig, vil Tykikus, en elsket broder og trofast tjener i Herren, gøre jer bekendt med alt.
22  Jeg sender ham til jer i netop denne hensigt, for at I kan vide noget om vores situation og for at han kan trøste jeres hjerter.
23  Måtte brødrene have fred og kærlighed sammen med tro fra Gud, Faderen, og Herren Jesus Kristus.
24  Måtte den ufortjente godhed være med alle som elsker vor Herre Jesus Kristus i ufordærvethed.
filipperne 1
1  Paulus og Timoteus, Kristi Jesu trælle, til alle de hellige i samhørighed med Kristus Jesus, dem som er i Filippi, sammen med tilsynsmænd og menighedstjenere:
2  Måtte I have ufortjent godhed og fred fra Gud, vor Fader, og Herren Jesus Kristus.
3  Jeg takker altid min Gud hver gang jeg nævner jer
4  i hver af mine bønner for jer alle, idet jeg fremsiger min bøn med glæde,
5  på grund af det bidrag I har ydet til den gode nyhed fra den første dag og indtil dette øjeblik.
6  For jeg har tillid til netop dette, at han som begyndte den gode gerning i jer, vil fuldende den indtil Jesu Kristi dag.
7  Det er helt igennem rigtigt af mig at tænke dette om jer alle, af den grund at jeg har jer i mit hjerte, idet I alle er delagtige med mig i den ufortjente godhed, både i mine lænker og i at forsvare og juridisk stadfæste den gode nyhed.
8  For Gud er mit vidne på hvordan jeg længes efter jer alle med en inderlig hengivenhed som den Kristus Jesus har.
9  Og dette beder jeg fortsat om, at jeres kærlighed må blive stadig mere og mere rig på nøjagtig kundskab og fuld skelneevne,
10  så I kan forvisse jer om de mere vigtige ting, for at I må være pletfri og ikke bringe andre til snublen og fald op til Kristi dag,
11  men være fyldt med retfærdigheds frugt, den som skyldes Jesus Kristus, til Guds ære og pris.
12  Nu ønsker jeg at I skal vide, brødre, at mine forhold er blevet til fremgang for den gode nyhed snarere end det modsatte,
13  så at mine lænker, i forbindelse med Kristus, er blevet almindeligt kendt for hele prætorianergarden og alle de andre;
14  og da de fleste af brødrene i Herren er tillidsfulde som følge af mine lænker, har de så meget mere mod til at tale Guds ord uden frygt.
15  Sandt nok forkynder nogle Messias af misundelse og rivalisering, men der er også andre som gør det af god vilje.
16  De sidste forkynder Messias af kærlighed, for de ved at jeg er sat her til forsvar for den gode nyhed;
17  men de første gør det af stridbarhed, ikke med et rent motiv, for de mener at de kan forårsage trængsel [for mig] i mine lænker.
18  Hvad så? Ikke andet end at Kristus forkyndes på enhver måde, enten på skrømt eller i sandhed, og dette fryder jeg mig over. Ja, jeg vil også blive ved med at fryde mig,
19  for jeg ved at dette vil føre til min frelse gennem jeres bøn og Jesu Kristi ånds medvirken,
20  i harmoni med min spændte forventning og mit håb om at jeg i ingen henseende skal blive til skamme, men at Kristus, som altid før, således også nu, med al frimodighed i tale vil blive gjort stor ved mit legeme, enten gennem liv eller gennem død.
21  For mig er nemlig det at leve, Kristus, og det at dø, en vinding.
22  Men hvis det skulle blive det at leve videre i kødet, så betyder dette for mig frugt af arbejde — og dog, hvad jeg skal vælge, gør jeg ikke kendt.
23  Jeg er under pres fra disse to ting; men det jeg ønsker er opbruddet og at være sammen med Kristus, for dette er jo ganske givet langt bedre.
24  Imidlertid er det for jeres skyld mere nødvendigt at jeg forbliver i kødet.
25  Idet jeg nærer denne tillid, ved jeg da at jeg skal blive her og være sammen med jer alle til jeres fremgang og trosglæde,
26  så jeres glade stolthed over mig må strømme over i forbindelse med Kristus Jesus ved min nærværelse hos jer igen.
27  Blot skal I leve et liv der er den gode nyhed om Messias værdigt, for at jeg, hvad enten jeg kommer og ser jer eller er fraværende, kan høre om jeres situation, at I står fast i én ånd, idet I med én sjæl kæmper skulder ved skulder for troen på den gode nyhed
28  og i ingen henseende skræmmes af jeres modstandere. Netop dette er et bevis på ødelæggelse for dem, men på frelse for jer; og denne [tilkendegivelse] er fra Gud;
29  jer blev det privilegium nemlig givet for Kristi skyld, ikke blot at tro på ham, men også at lide for hans skyld.
30  For I har den samme kamp som I har set i mit tilfælde og som I nu hører om i mit tilfælde.
filipperne 2
2  Hvis der da gives nogen opmuntring i Kristus, hvis nogen kærlig trøst, hvis noget åndens fællesskab, hvis nogen inderlig hengivenhed og barmhjertighed,
2  så gør min glæde hel og fuld ved at I er enige, har den samme kærlighed, er forenede i én sjæl, tænker ét,
3  intet gør af stridbarhed eller selvoptagethed, men i ydmyghed agter de andre højere end jer selv,
4  og ikke hver især blot har øje for jeres egne interesser, men også hver især for de andres.
5  Bevar denne indstilling i jer som også var i Kristus Jesus,
6  som, skønt han var i Guds skikkelse, ikke tænkte på ran, nemlig at han skulle være lig Gud.
7  Nej, han tømte sig selv og tog en træls skikkelse på og fremtrådte i menneskers lighed.
8  Og yderligere, da han af udseende og væremåde fandtes som et menneske, ydmygede han sig og blev lydig indtil døden, ja, døden på en marterpæl.
9  Netop derfor ophøjede Gud ham også til en højere stilling og gav ham i sin godhed navnet som er over ethvert [andet] navn,
10  så at i Jesu navn hvert knæ skal bøje sig, deres i himmelen og deres på jorden og deres under jorden,
11  og hver tunge åbent anerkende at Jesus Kristus er Herre til ære for Gud, Faderen.
12  Derfor, mine elskede, ligesom I altid har adlydt, ikke blot under min nærværelse, men nu meget mere villigt under mit fravær, sådan skal I blive ved med at arbejde på jeres egen frelse med frygt og bæven;
13  for det er Gud der, for sin gode viljes skyld, virker i jer både at ville og at virke.
14  Bliv ved med at gøre alt uden knurren og ophævelser,
15  for at I kan være udadlelige og uskyldige, Guds dadelfrie børn midt i en forkvaklet og forvildet generation, i hvilken I skinner som lysspredere i verden,
16  idet I har et fast greb om livets ord, så jeg på Kristi dag kan have grund til at juble over at jeg ikke har løbet forgæves eller slidt forgæves.
17  Ja, selv om jeg udgydes som et drikoffer over det slagtoffer og den offentlige tjeneste som troen har ført jer til, er jeg glad og glæder mig med jer alle.
18  Og på samme måde skal I også selv være glade og glæde jer med mig.
19  Jeg håber i forbindelse med Herren Jesus snart at sende Timoteus til jer, så min sjæl kan glæde sig når jeg bliver kendt med jeres situation.
20  Jeg har nemlig ingen med en indstilling som hans, ingen der så oprigtigt vil bekymre sig for jeres situation.
21  For alle de andre søger deres egne interesser, ikke Kristi Jesu.
22  Men I ved at han har stået prøve, at han har trællet sammen med mig, som et barn hos sin fader, for at fremme den gode nyhed.
23  Han er derfor den mand jeg håber at sende, så snart jeg har set hvordan min situation er.
24  Ja, jeg har den tillid i samfund med Herren at jeg også selv snart skal komme.
25  Jeg anser det imidlertid for nødvendigt at sende jer Epafroditus, min broder og medarbejder og medsoldat, og jeres udsending [til mig som] personlig tjener med henblik på hvad jeg behøver,
26  da han længes efter at se jer alle og er nedtrykt fordi I har hørt han var blevet syg.
27  Ja, han blev virkelig syg, næsten til døden; men Gud havde barmhjertighed med ham, ja, ikke blot med ham, men også med mig, for at jeg ikke skulle få sorg på sorg.
28  Derfor skynder jeg mig så meget mere med at sende ham, for at I, ved at se ham, kan glæde jer igen, og jeg være mere fri for sorg.
29  Giv ham derfor den sædvanlige velkomst i Herren med al glæde, og bliv ved med at sætte pris på den slags mænd,
30  for på grund af Herrens gerning kom han døden ganske nær, idet han udsatte sin sjæl for fare, for at han fuldt ud kunne opveje at I ikke var her til at yde mig en personlig tjeneste.
filipperne 3
3  Endelig, mine brødre, bliv ved med at glæde jer i Herren. Det er ikke besværligt for mig at skrive det samme til jer, men det tjener til jeres sikkerhed.
2  Tag jer i agt for hundene, tag jer i agt for dem der volder skade, tag jer i agt for dem der kræver lemlæstelse.
3  For det er os som har den virkelige omskærelse, os som yder hellig tjeneste ved Guds ånd og har vor stolthed i Kristus Jesus og ikke sætter vor lid til kødet,
4  skønt jeg, om nogen, virkelig kunne sætte min lid også til kødet. Hvis nogen anden mener at han kan sætte sin lid til kødet, kan jeg det endnu mere:
5  omskåret på den ottende dag, af Israels slægt, af Benjamins stamme, hebræer [født] af hebræere; med hensyn til loven, farisæer;
6  med hensyn til nidkærhed, forfølger af menigheden; med hensyn til retfærdighed — det vil sige ved lov — en der har vist sig udadlelig.
7  Dog, hvad der var vinding for mig, det anser jeg nu for tab på grund af Messias.
8  Ja, for den sags skyld anser jeg virkelig også alt for tab på grund af den langt større værdi som kundskaben om Kristus Jesus, min Herre, har. På grund af ham har jeg lidt tab på alt og anser det for en bunke affald, for at jeg kan vinde Kristus
9  og findes i samhørighed med ham, idet jeg ikke har min egen retfærdighed, der følger af loven, men den som fås ved tro på Kristus, den retfærdighed som kommer fra Gud på grundlag af troen,
10  for således at kende ham og kraften i hans opstandelse og fællesskabet med ham i hans lidelser, idet jeg underkaster mig en død som hans,
11  om jeg dog måtte nå frem til den tidlige opstandelse fra de døde.
12  Ikke at jeg allerede har fået det, eller allerede er gjort fuldkommen, men jeg jager efter det, om jeg også kan gribe dét for hvilket jeg også er blevet grebet af Kristus Jesus.
13  Brødre, jeg mener endnu ikke om mig selv at jeg har grebet det; men ét [gør jeg]: Idet jeg glemmer hvad der er bagved og rækker efter det der er foran,
14  jager jeg frem mod målet efter sejrsprisen, kaldet opad fra Gud ved Kristus Jesus.
15  Lad os da, så mange af os som er modne, have denne indstilling; og hvis I er indstillet anderledes i nogen henseende, vil Gud åbenbare den ovennævnte [indstilling] for jer.
16  Lad os i hvert fald, så langt som vi er nået, fortsat vandre regelret i samme gænge.
17  Bliv i forening mine efterlignere, brødre, og hold blikket rettet mod dem som vandrer således, efter det eksempel I har i os;
18  for der er mange — jeg plejede at nævne dem ofte, og nu nævner jeg dem også med gråd — der vandrer som fjender af Messias’ marterpæl;
19  deres endeligt er ødelæggelse, deres gud er bugen, og deres herlighed består i deres skam, og de har deres sind rettet mod det jordiske.
20  Vort statsborgerskab er jo i himlene, hvorfra vi også ivrigt venter en frelser, Herren Jesus Kristus,
21  som vil omdanne vort ydmygede legeme så det bliver formet efter hans herlige legeme i overensstemmelse med indvirkningen af den kraft han har til endog at underlægge sig alt.
filipperne 4
4  Derfor, mine elskede og savnede brødre, min glæde og krone, stå således fast i forbindelse med Herren, I elskede.
2  Evodia tilskynder jeg og Syntyke tilskynder jeg til at være enige i Herren.
3  Ja, jeg anmoder også dig, ægte medhjælper, bliv ved med at hjælpe disse [kvinder] som har kæmpet skulder ved skulder med mig i forbindelse med den gode nyhed sammen med Klemens såvel som de andre af mine medarbejdere, hvis navne er i livets bog.
4  Glæd jer altid i Herren. Igen vil jeg sige: Glæd jer!
5  Lad jeres rimelighed blive kendt for alle mennesker. Herren er nær.
6  Vær ikke bekymrede for noget, men lad i alt jeres anmodninger blive gjort kendt for Gud ved bøn og anråbelse sammen med taksigelse;
7  og Guds fred, som overgår al forstand, vil ved Kristus Jesus beskytte jeres hjerter og jeres sind.
8  Endelig, brødre, alt hvad der er sandt, alt hvad der er af alvorlig betydning, alt hvad der er retfærdigt, alt hvad der er rent, alt hvad der er værd at holde af, alt hvad der tales godt om, hvad der er dydigt og hvad der er rosværdigt, dette skal I fortsat have i tanke.
9  Det I har lært og modtaget og hørt og set hos mig, det skal I praktisere; og fredens Gud vil være med jer.
10  Stor er min glæde i Herren over at I nu omsider har genoplivet det at tænke på mit bedste, hvilket I også før har tænkt på, men da manglede I lejlighed.
11  Ikke at jeg taler om at mangle, for jeg har lært, uanset i hvilken situation jeg er, at klare mig med hvad jeg har.
12  Jeg kender jo til at være langt nede [med fornødenheder], og jeg kender jo til at have rigeligt. I alt og i alle forhold har jeg lært hemmelighederne, både den at være mæt og den at sulte, både den at have rigeligt og den at lide nød.
13  Alt har jeg styrke til ved ham som giver mig kraft.
14  Dog har I handlet smukt ved at dele min trængsel med mig.
15  Ja, filippere, I ved også at da den gode nyhed blev forkyndt i begyndelsen, da jeg rejste fra Makedonien, var der ikke én menighed som tog del med mig i dette at give og modtage, undtagen jer alene;
16  for endog [mens jeg var] i Thessalonika sendte I mig både én og to gange hvad jeg trængte til.
17  Ikke at jeg ivrigt søger gaven, men jeg søger ivrigt den frugt som tæller på jeres regnskab.
18  Imidlertid har jeg fuldt op af alt, og jeg har rigeligt. Jeg er mæt, nu da jeg fra Epafroditus har modtaget de ting fra jer, en vellugtende duft, et velkomment slagtoffer, velbehageligt for Gud.
19  Til gengæld vil min Gud fuldt ud give jer alt hvad I trænger til, svarende til hans rigdom på herlighed ved Kristus Jesus.
20  Og vor Gud og Fader tilkommer herligheden i evighedernes evigheder. Amen.
21  Bring mine hilsener til enhver af de hellige i samhørighed med Kristus Jesus. Brødrene som er sammen med mig sender jer deres hilsener.
22  Alle de hellige, men især de fra kejserens husstand, sender jer deres hilsener.
23  Herren Jesu Kristi ufortjente godhed være med den ånd I lægger for dagen.
kolossenserne 1
1  Paulus, en Kristi Jesu apostel ved Guds vilje, og broderen Timoteus,
2  til de hellige og troende og trofaste brødre i samhørighed med Kristus i Kolossæ: Måtte I have ufortjent godhed og fred fra Gud, vor Fader.
3  Vi takker altid Gud, vor Herre Jesu Kristi Fader, når vi beder for jer,
4  idet vi har hørt om jeres tro i forbindelse med Kristus Jesus og om den kærlighed I har til alle de hellige
5  på grund af det håb som er henlagt til jer i himlene. Dette [håb] hørte I om før ved forkyndelsen af den gode nyheds sandhed,
6  [den gode nyhed] som er nærværende hos jer, ligesom den bærer frugt og vokser i hele verden, ganske som [den har gjort] også blandt jer, lige fra den dag I hørte og fik nøjagtig kundskab om Guds ufortjente godhed i sandhed.
7  Sådan har I lært af Epafras, vor elskede medtræl, som er en trofast tjener for Messias til gavn for os,
8  og som også har fortalt os om jeres kærlighed i åndelig henseende.
9  Det er også grunden til at vi, fra den dag vi hørte [om det], ikke er holdt op med at bede for jer og anmode om at I må blive fyldt med den nøjagtige kundskab om hans vilje i al visdom og åndelig forståelse,
10  så I kan vandre Jehova værdigt for fuldt ud at behage [ham], mens I fortsat bærer frugt i enhver god gerning og vokser i den nøjagtige kundskab om Gud,
11  idet I gøres stærke med al kraft, svarende til hans herligheds vælde, så I fuldt ud kan holde ud og være langmodige med glæde,
12  idet I takker Faderen, som har gjort jer egnede til at få del i de helliges arv i lyset.
13  Han har udfriet os fra mørkets myndighed og overført os til sin elskede søns rige;
14  ved hjælp af ham har vi vor udfrielse ved en løsesum, tilgivelsen af vore synder.
15  Han er den usynlige Guds billede, al skabnings førstefødte,
16  for ved hjælp af ham er alt [andet] blevet skabt i himlene og på jorden, det synlige og det usynlige, hvad enten det er troner eller herredømmer eller regeringer eller myndigheder. Alt [andet] er skabt ved ham og til ham.
17  Og han er før alt [andet], og ved ham eksisterer alt [andet],
18  og han er hovedet for legemet, menigheden. Han er begyndelsen, den førstefødte af de døde, for at han kunne blive den første i alt;
19  for [Gud] besluttede at lade hele fylden bo i ham
20  og gennem ham at forlige alt [andet] med sig — hvad enten det er det på jorden eller det i himlene — ved at stifte fred ved blodet [han udgød] på marterpælen.
21  Ja, jer som engang var udelukkede og fjender fordi jeres sind var rettet mod de gerninger der var onde,
22  har han nu forligt [med sig] ved hjælp af hans kødelige legeme gennem [hans] død, for at fremstille jer foran sig selv som hellige og dadelfri og uangribelige,
23  forudsat, naturligvis, at I forbliver i troen, grundfæstede og faste, og ikke rykkes bort fra håbet som hører den gode nyhed til som I har hørt og som er blevet forkyndt blandt al skabningen under himmelen. Denne [gode nyhed] er jeg, Paulus, blevet tjener for.
24  Nu fryder jeg mig over mine lidelser for jer, og jeg udfylder i mit kød hvad der mangler i Messias’ trængsler, til gavn for hans legeme, som er menigheden.
25  Jeg er blevet tjener for denne [menighed] i overensstemmelse med den husholdergerning fra Gud som er blevet givet mig, for med henblik på jer at forkynde Guds ord fuldt ud,
26  den hellige hemmelighed som har været skjult siden de tidligere tingenes ordninger og siden de tidligere generationer. Men nu er den blevet gjort kendt for Guds hellige,
27  for hvem han har ønsket at bekendtgøre hvad denne hellige hemmeligheds herlige rigdom blandt nationerne består i. Det er Kristus i samhørighed med jer, håbet om [en andel i hans] herlighed.
28  Det er ham vi forkynder, idet vi formaner hvert menneske og underviser hvert menneske i al visdom, for at vi kan fremstille hvert menneske som fuldendt, i samhørighed med Kristus.
29  Med dette for øje slider jeg også i det, idet jeg kæmper energisk i overensstemmelse med hans virke som virker i mig med kraft.
kolossenserne 2
2  For jeg ønsker I skal vide hvor stor en kamp jeg har for jer og for dem i Laodikea og for alle dem som ikke har set mit ansigt i kødet,
2  for at deres hjerter må trøstes, idet de knyttes harmonisk sammen i kærlighed og føres til hele rigdommen i det der med fuld vished forstås, til nøjagtig kundskab om Guds hellige hemmelighed, nemlig Kristus.
3  Omhyggeligt skjult i ham er alle visdommens og kundskabens værdier.
4  Dette siger jeg for at ingen skal føre jer bag lyset med overtalende argumenter.
5  For selv om jeg er fraværende i kødet, er jeg dog sammen med jer i ånden, idet jeg fryder mig og ser jeres gode orden og fastheden i jeres tro på Kristus.
6  Derfor, som I har modtaget Kristus Jesus, Herren, skal I fortsætte med at vandre i samhørighed med ham,
7  idet I er rodfæstede i ham og opbygges i ham og befæstes i troen, sådan som I er blevet oplært, idet I strømmer over med [tro] i taksigelse.
8  Pas på: måske vil der være nogen som vil føre jer bort som sit bytte ved den filosofi og det tomme bedrag der er i overensstemmelse med menneskers overlevering, i overensstemmelse med verdens elementære ting og ikke i overensstemmelse med Kristus;
9  det er jo i ham at Guds væsens hele fylde bor legemligt.
10  Og I er i besiddelse af en fylde i kraft af ham, som er hovedet for al regering og myndighed.
11  Ved tilknytning til ham er I også blevet omskåret med en omskærelse der ikke er gjort med hænder, ved at I blev afført kødets legeme, ved den omskærelse der hører Messias til,
12  idet I blev begravet med ham i [hans] dåb, og ved tilknytning til ham blev I også oprejst sammen med [ham] ved [jeres] tro på Guds virke, han som oprejste ham fra de døde.
13  Og skønt I var døde i jeres overtrædelser og i jeres køds uomskårne tilstand, gjorde [Gud] jer levende sammen med ham. Han tilgav os i sin godhed alle vore overtrædelser
14  og udslettede det mod os rettede håndskrevne dokument, med dets bestemmelser, det som gik imod os; og han tog det bort ved at nagle det til marterpælen.
15  Efter at have afklædt regeringerne og myndighederne, stillede han dem offentligt til skue som besejrede, idet han førte dem i triumftog ved hjælp af [marterpælen].
16  Lad derfor ingen dømme jer angående spisen og drikken eller med hensyn til højtid eller nymånefest eller sabbat;
17  for disse ting er en skygge af de kommende ting, men virkeligheden hører Messias til.
18  Lad jer ikke berøve sejrsprisen af nogen som finder behag i [falsk] ydmyghed og engletilbedelse, som „henholder sig til“ hvad han har set, opblæst uden grund af sit kødelige sind,
19  og som ikke holder fast ved hovedet, ved den fra hvem hele legemet, der forsynes og harmonisk sammenknyttes ved hjælp af sine led og ledbånd, fortsat vokser med den vækst som Gud giver.
20  Hvis I er døde sammen med Kristus i forhold til verdens elementære ting, hvorfor vil I da stadig, som om I levede i verden, gå ind under bestemmelserne:
21  „Tag ikke, smag ikke, rør ikke,“ —
22  vedrørende ting som alle er bestemt til at forgå ved at blive brugt — i overensstemmelse med menneskers bud og lærdomme?
23  Det har jo ord for at være visdom, med sin selvvalgte form for tilbedelse og [falske] ydmyghed og skånselsløse behandling af legemet; men det er uden værdi til bekæmpelse af kødets tilfredsstillelse.
kolossenserne 3
3  Når I altså er blevet oprejst sammen med Messias, så bliv ved med at søge det der er oventil, hvor Messias har sæde ved Guds højre hånd.
2  Hold jeres sind rettet mod det der er oventil, ikke mod det der er på jorden.
3  For I er døde, og jeres liv er skjult sammen med Messias i samhørighed med Gud.
4  Når Messias, vort liv, bliver gjort kendt, så vil I også blive gjort kendt sammen med ham i herlighed.
5  I skal derfor gøre jeres lemmer som er på jorden, døde med hensyn til utugt, urenhed, seksuel lidenskab, skadeligt begær, og havesygen, som er afgudsdyrkelse.
6  På grund af disse ting kommer Guds vrede.
7  I dem vandrede også I engang, da I plejede at leve i dem.
8  Men nu skal også I aflægge dem alle: vrede, harme, slethed, spot og skammelig tale af jeres mund.
9  Lyv ikke for hinanden. Affør jer den gamle personlighed sammen med dens forehavender,
10  og ifør jer den nye [personlighed], som gennem nøjagtig kundskab fornys efter billedet af ham som skabte den,
11  hvor der hverken er græker eller jøde, omskærelse eller ikke-omskærelse, fremmed, skyter, træl, fri, men Kristus er alt og i alle.
12  Som Guds udvalgte, hellige og elskede, skal I derfor iføre jer inderlig medfølelse, venlighed, ydmyghed, mildhed og langmodighed.
13  Bliv ved med at affinde jer med hinanden og frit at tilgive hinanden hvis nogen har en grund til klage imod en anden. Ligesom Jehova frit har tilgivet jer, sådan skal I også gøre.
14  Men foruden alt dette [skal I iføre jer] kærligheden, for den er enhedens fuldkomne bånd.
15  Og lad Messias’ fred råde i jeres hjerter, for I blev jo kaldet til den i ét legeme. Og vis jer taknemmelige.
16  Lad Messias’ ord i rigt mål bo hos jer i al visdom. Bliv ved med at undervise og formane hinanden med salmer, lovsange til Gud, åndelige sange med ynde, idet I synger i jeres hjerter for Jehova.
17  Og hvad I end gør i ord eller i gerning, gør alt i Herren Jesu navn, idet I takker Gud, Faderen, gennem ham.
18  I hustruer, I må fortsat underordne jer [jeres] mænd, som det passer sig i Herren.
19  I mænd, bliv ved med at elske [jeres] hustruer og vær ikke bitre imod dem.
20  I børn, vær lydige mod [jeres] forældre i alt, for dette er velbehageligt i Herren.
21  I fædre, I må ikke opirre jeres børn, for at de ikke skal blive mismodige.
22  I trælle, vær lydige i alt mod dem som er [jeres] herrer i kødelig forstand, ikke med øjentjeneste, som nogle der vil behage mennesker, men med oprigtigt hjerte, med frygt for Jehova.
23  Hvad I end gør, så arbejd på det med hele jeres sjæl som for Jehova, og ikke for mennesker,
24  for I ved at det er fra Jehova I til gengæld vil få arven. I skal trælle for Herren, Kristus.
25  Den der gør uret, vil visselig få igen hvad uret han har gjort, og der er ingen partiskhed.
kolossenserne 4
4  I herrer, del retfærdigt og ligeligt ud til [jeres] trælle, idet I ved at også I har en Herre i himmelen.
2  Vær vedholdende i bønnen, idet I holder jer vågne i den med taksigelse,
3  samtidig med at I beder også for os, at Gud vil åbne en ordets dør for os til at fremholde den hellige hemmelighed om Messias, for hvilken jeg jo er i lænker,
4  så jeg kan gøre den kendt, således som jeg bør tale.
5  Bliv ved med at vandre i visdom over for dem som er udenfor, idet I køber jer den belejlige tid.
6  Lad altid jeres tale være med ynde, krydret med salt, så I ved hvordan I bør svare enhver især.
7  Alle mine forhold vil Tykikus, [min] elskede broder og trofaste tjener og medtræl i Herren, gøre jer bekendt med.
8  Netop for at I kan kende vores situation og for at han kan trøste jeres hjerter, sender jeg ham til jer
9  sammen med Onesimus, min trofaste og elskede broder, som er fra jer. Alt her vil de gøre jer bekendt med.
10  Aristarkus, min medfange, sender jer sine hilsener, og det gør Markus også, Barnabas’ fætter (ham som I har fået bud om at tage imod hvis han kommer til jer),
11  og Jesus der kaldes Justus, de som er af omskærelsen. Kun disse er mine medarbejdere for Guds rige, og netop disse er blevet en styrkende hjælp for mig.
12  Epafras, som er fra jer, en Kristi Jesu træl, sender jer sine hilsener, idet han altid kæmper for jer i [sine] bønner, for at I til sidst må stå fuldendte og med en fast overbevisning angående hele Guds vilje.
13  Ja, jeg giver ham det vidnesbyrd at han gør sig stor anstrengelse for jer og for dem i Laodikea og for dem i Hierapolis.
14  Lukas, den elskede læge, sender jer sine hilsener, og det gør Demas også.
15  Bring mine hilsener til brødrene i Laodikea og til Nymfa og til menigheden i hendes hus.
16  Og når dette brev er blevet læst hos jer, så sørg for at det også bliver læst i laodikensernes menighed og at I også læser dét fra Laodikea.
17  Og sig til Arkippus: „Giv stadig agt på den tjeneste som du har modtaget i Herren, så du fuldfører den.“
18  [Her er] min, Paulus’, hilsen, [skrevet] med min egen hånd. Husk fortsat på mine lænker. Måtte den ufortjente godhed være med jer.
1 thessaloniker 1
1  Paulus og Silvanus og Timoteus til menigheden af thessalonikere i samhørighed med Gud, Faderen, og Herren Jesus Kristus: Måtte I have ufortjent godhed og fred.
2  Vi takker altid Gud for jer alle, idet vi nævner jer i vore bønner,
3  for vi husker uophørligt på jeres trofaste arbejde og [jeres] kærlige slid og [jeres] udholdenhed som skyldes [jeres] håb til vor Herre Jesus Kristus over for vor Gud og Fader.
4  Vi ved nemlig, brødre, elskede af Gud, at han har udvalgt jer,
5  for den gode nyhed vi forkynder, kom ikke til jer med ord alene, men også med kraft og med hellig ånd og med fuld og fast forvisning, ligesom I ved hvilken slags mennesker vi for jeres skyld blev for jer;
6  og I blev efterlignere af os og af Herren, idet I tog imod ordet under megen trængsel med hellig ånds glæde,
7  så I blev et eksempel for alle de troende i Makedonien og i Achaia.
8  Ikke blot har Jehovas ord nemlig lydt fra jer i Makedonien og Achaia, men på ethvert sted er jeres tro på Gud blevet udbredt, så vi ikke behøver at sige noget.
9  For de bliver selv ved med at fortælle om den måde vi først kom til jer på, og hvordan I vendte om til Gud fra [jeres] afguder for at trælle for en levende og sand Gud
10  og vente på hans søn fra himlene, hvem han oprejste fra de døde, nemlig Jesus, som udfrier os fra den kommende vrede.
1 thessaloniker 2
2  I ved jo selv, brødre, hvordan vort besøg hos jer ikke har været forgæves,
2  men hvordan vi, efter at vi først havde lidt og var blevet forsmædeligt behandlet i Filippi (som I ved), ved hjælp af vor Gud tog mod til os til at fremholde Guds gode nyhed for jer med megen kamp.
3  Den tilskyndelse vi giver, kommer nemlig ikke som følge af vildfarelse eller som følge af urenhed eller med svig,
4  men ligesom vi er blevet prøvet af Gud og fundet egnede til at få den gode nyhed betroet, således taler vi, ikke for at behage mennesker men Gud, som prøver vore hjerter.
5  Ikke på noget tidspunkt har vi jo optrådt med smigrende tale (som I ved), eller med et dække for havesyge, Gud er vidne!
6  Vi har heller ikke søgt ære fra mennesker, nej, hverken fra jer eller fra andre, skønt vi som Kristi apostle kunne være en bekostelig byrde.
7  Tværtimod, vi optrådte med nænsomhed i jeres midte, som når en ammende moder plejer sine børn.
8  Idet vi således nærede en inderlig hengivenhed for jer, besluttede vi at give jer del i, ikke blot Guds gode nyhed, men også vore egne sjæle, fordi I var blevet os kære.
9  I husker sikkert, brødre, vort slid og slæb. Det var mens vi arbejdede nat og dag for ikke at ligge nogen af jer til byrde, at vi forkyndte jer Guds gode nyhed.
10  I kan bevidne, og det kan Gud også, hvor loyalt og retfærdigt og udadleligt vi har optrådt over for jer som tror.
11  I overensstemmelse hermed ved I godt hvordan vi blev ved med at tilskynde hver enkelt af jer, som en fader sine børn, og trøste jer og vidne for jer,
12  med det formål at I stadig skulle vandre Gud værdigt, ham som kalder jer til sit rige og sin herlighed.
13  Ja, det er grunden til at vi også takker Gud uophørligt, for da I modtog Guds ord, som I hørte af os, tog I ikke imod det som menneskers ord, men, sådan som det i sandhed er, som Guds ord, der også virker i jer som tror.
14  For, brødre, I blev efterlignere af de Guds menigheder som er i Judæa og som er i samhørighed med Kristus Jesus, for også I begyndte at lide under jeres egne landsmænd det samme som også de [lider] under jøderne,
15  der endog har dræbt Herren Jesus og profeterne og forfulgt os. Desuden behager de ikke Gud, og de er imod alle mennesker[s interesser],
16  idet de prøver at hindre os i at tale til folk fra nationerne så disse kan blive frelst, med det resultat at de altid gør deres synders mål fuldt. Men hans vrede er endelig kommet over dem.
17  Med hensyn til os selv, brødre, da vi for en kort tid var berøvet jer, i det ydre, ikke i hjertet, stræbte vi mere end sædvanligt, med et stærkt ønske, efter at se jeres ansigt.
18  Derfor ønskede vi at komme til jer, ja jeg, Paulus, både en første og en anden gang, men Satan hindrede os.
19  For hvad er vort håb eller vor glæde eller vor jubels krone — er det ikke netop jer? — over for vor Herre Jesus ved hans nærværelse?
20  I, ja I, er vor herlighed og glæde.
1 thessaloniker 3
3  Derfor, da vi ikke kunne holde det ud længere, besluttede vi at blive ladt alene tilbage i Athen;
2  og vi sendte Timoteus, vor broder og Guds tjener i forkyndelsen af den gode nyhed om Messias, for at styrke jer og trøste jer til gavn for jeres tro,
3  for at ingen skulle blive bragt til at vakle under disse trængsler. I ved jo selv at vi er sat netop hertil.
4  Ja, da vi var hos jer, plejede vi også at sige jer forud at vi ville komme til at lide trængsel, sådan som det også er sket og som I ved.
5  Det er jo derfor at jeg, da jeg ikke kunne holde det ud længere, har sendt bud for at høre om jeres trofasthed, om Fristeren måske skulle have fristet jer og vort slid have vist sig at være forgæves.
6  Men Timoteus er netop nu kommet til os fra jer og har bragt os den gode nyhed om jeres trofasthed og kærlighed, og om at I fortsat og altid har os i god erindring, idet I længes efter at se os, på samme måde som vi jo også [længes] efter jer.
7  Derfor, brødre, er vi blevet trøstet over jer i al vor nød og trængsel ved den trofasthed I viser,
8  for nu lever vi, når I står fast i Herren.
9  For hvilken tak kan vi give Gud for jer til gengæld for al den glæde hvormed vi glæder os på grund af jer over for vor Gud,
10  mens vi nat og dag beder meget mere end blot sædvanligt om at måtte se jeres ansigt og udbedre det som mangler i jeres tro?
11  Måtte nu vor Gud og Fader selv og vor Herre Jesus lede vor vej sikkert til jer.
12  Og måtte Herren forårsage at I vokser, ja strømmer over, i kærlighed til hinanden og til alle, ligesom også vi til jer,
13  så han gør jeres hjerter stærke, udadlelige i hellighed over for vor Gud og Fader ved vor Herre Jesu nærværelse med alle sine hellige.
1 thessaloniker 4
4  Endelig, brødre, anmoder vi jer om og tilskynder jer ved Herren Jesus til, sådan som I har modtaget [vejledning] fra os om hvordan I bør vandre og behage Gud, og sådan som I jo vandrer, at fortsætte med at gøre det i endnu rigere mål.
2  I kender jo de befalinger vi har givet jer ved Herren Jesus.
3  For dette er Guds vilje, jeres helliggørelse, at I afholder jer fra utugt;
4  at enhver af jer ved hvordan han får herredømme over sit eget kar i hellighed og ære,
5  ikke i begærlig seksuel lidenskab, sådan som de folk fra nationerne der ikke kender Gud;
6  at ingen går så vidt som til at skade sin broder og krænke hans ret i denne sag, for Jehova kræver straf for alle disse ting, sådan som vi forud har sagt jer og hvorom vi også grundigt har vidnet for jer.
7  Gud har jo ikke kaldet os med indrømmelse til urenhed, men i forbindelse med helliggørelse.
8  Derfor, den der lader hånt om dette, lader ikke hånt om et menneske men om Gud, som giver sin hellige ånd i jer.
9  Men med hensyn til broderkærligheden har I ikke behov for at der skrives til jer, for I er selv oplært af Gud til at vise hinanden kærlighed;
10  og I gør det jo over for alle brødrene i hele Makedonien. Men vi tilskynder jer, brødre, til at fortsætte med at gøre det i endnu rigere mål,
11  og til at I sætter jer som mål at leve stille og passe jeres egne sager og arbejde med jeres hænder, sådan som vi har befalet jer,
12  så I kan vandre anstændigt over for dem udenfor og ikke trænge til noget.
13  Endvidere, brødre, ønsker vi ikke at I skal være uvidende om dem som sover ind [i døden], for at I ikke skal sørge ligesom de andre, der ikke har noget håb.
14  For som vi tror at Jesus døde og opstod, således vil Gud også føre dem som ved Jesus er sovet ind [i døden], frem sammen med ham.
15  For dette siger vi jer med Jehovas ord, at vi levende som bliver tilbage til Herrens nærværelse, afgjort ikke skal komme forud for dem som er sovet ind [i døden];
16  for Herren selv vil stige ned fra himmelen med et kommandoråb, med en ærkeengels røst og med Guds trompet, og de som er døde i samhørighed med Kristus skal opstå først.
17  Derefter skal vi som lever og som bliver tilbage, sammen med dem rykkes bort i skyer for at møde Herren i luften; og således skal vi altid være sammen med Herren.
18  Bliv derfor ved med at trøste hinanden med disse ord.
1 thessaloniker 5
5  Men med hensyn til tiderne og perioderne, brødre, har I ikke behov for at der skrives til jer,
2  for I ved selv udmærket at Jehovas dag kommer nøjagtig som en tyv om natten.
3  Når de siger: „Fred og sikkerhed!“ da vil pludselig undergang komme over dem ligesom veerne over den gravide; og de skal afgjort ikke undslippe.
4  Men I, brødre, I er ikke i mørke så dagen skulle overraske jer som den ville [overraske] tyve,
5  for I er alle lysets sønner og dagens sønner. Vi hører hverken natten eller mørket til.
6  Så lad os da ikke sove som de andre, men lad os holde os vågne og være ædru.
7  For de der sover, plejer at sove om natten, og de der beruser sig, plejer at være berusede om natten.
8  Men vi som hører dagen til, lad os være ædru og have troens og kærlighedens brystharnisk på og som hjelm frelseshåbet;
9  for Gud har ikke bestemt os til [at rammes af] vreden, men til at opnå frelsen ved vor Herre Jesus Kristus.
10  Han er død for os, for at vi, hvad enten vi er vågne eller sover, skal leve sammen med ham.
11  Bliv derfor ved med at trøste hinanden og opbygge hinanden, sådan som I også gør.
12  Nu anmoder vi jer, brødre, om at agte på dem som slider i det iblandt jer og præsiderer iblandt jer i Herren og formaner jer,
13  og i kærlighed at vise dem en ganske særlig opmærksomhed på grund af deres arbejde. Hold fred med hinanden.
14  På den anden side tilskynder vi jer, brødre: forman dem som fører et uordentligt liv, trøst de modfaldne sjæle, støt de svage, vær langmodige over for alle.
15  Se til at ingen gengælder nogen ondt med ondt, men jag altid efter det der er godt for jer indbyrdes og for alle andre.
16  Glæd jer altid.
17  Bed uophørligt.
18  Sig tak i forbindelse med alt; for dette er Guds vilje med jer, i samhørighed med Kristus Jesus.
19  Udsluk ikke ånden.
20  Foragt ikke profetiske udtalelser.
21  Forvis jer om alt; hold fast ved det gode.
22  Afhold jer fra enhver form for ondskab.
23  Måtte selve fredens Gud hellige jer helt og fuldt. Og måtte jeres ånd og sjæl og legeme blive bevaret på en udadlelig måde, hele i enhver henseende, ved vor Herre Jesu Kristi nærværelse.
24  Han som kalder jer er trofast, og han vil også gøre det.
25  Brødre, bed fortsat for os.
26  Hils alle brødrene med et helligt kys.
27  Jeg pålægger jer højtideligt ved Herren at I lader dette brev læse op for alle brødrene.
28  Vor Herre Jesu Kristi ufortjente godhed være med jer.
2 thessaloniker 1
1  Paulus og Silvanus og Timoteus til menigheden af thessalonikere i samhørighed med Gud, vor Fader, og Herren Jesus Kristus:
2  Måtte I have ufortjent godhed og fred fra Gud, Faderen, og Herren Jesus Kristus.
3  Vi er forpligtede til altid at takke Gud for jer, brødre, som ret og rimeligt er, fordi jeres tro vokser overmåde og den kærlighed som I alle hver især har over for hinanden, øges.
4  Derfor er vi selv stolte af jer blandt Guds menigheder, på grund af jeres udholdenhed og tro under alle de forfølgelser I kommer ud for og de trængsler som I døjer.
5  Dette er et bevis på Guds retfærdige dom og fører til at I bliver anset for værdige til Guds rige, som I jo lider for.
6  Det er jo kun retfærdigt fra Guds side at give dem trængsel til gengæld som volder jer trængsel,
7  men jer som lider trængsel, lindring sammen med os ved Herren Jesu åbenbarelse fra himmelen med sine mægtige engle
8  i flammende ild, når han bringer hævn over dem der ikke kender Gud og dem der ikke adlyder den gode nyhed om vor Herre Jesus.
9  Disse skal lide retslig straf i form af evig undergang, bort fra Herrens ansigt og fra hans styrkes herlighed,
10  når han kommer for at blive herliggjort iblandt sine hellige og for på den dag at blive beundret iblandt alle dem som tror, for det vidnesbyrd vi aflagde blev troet hos jer.
11  Netop med dét for øje beder vi også altid for jer, at vor Gud må anse jer for værdige til kaldelsen og fuldføre alt hvad han i sin godhed har behag i, og troens gerning med kraft,
12  for at vor Herre Jesu navn kan blive herliggjort iblandt jer, og I i samhørighed med ham, i overensstemmelse med vor Guds og Herren Jesu Kristi ufortjente godhed.
2 thessaloniker 2
2  Men, brødre, med hensyn til vor Herre Jesu Kristi nærværelse og hvordan vi skal samles hos ham, anmoder vi jer
2  om ikke hurtigt at blive bragt fra besindelsen eller at blive opskræmte, hverken ved en inspireret udtalelse eller ved et mundtligt budskab eller ved et brev, som var det fra os, gående ud på at Jehovas dag er her.
3  Lad ingen forføre jer på nogen måde, for først må jo frafaldet komme og lovløshedens menneske, undergangens søn, åbenbares.
4  Han sætter sig imod og ophøjer sig over enhver som siges at være „gud“ eller genstand for dyrkelse, så han sætter sig i Guds tempel, idet han offentligt udgiver sig for at være en gud.
5  Husker I ikke at jeg plejede at fortælle jer disse ting mens jeg endnu var hos jer?
6  Og nu ved I hvad det er der holder [ham] tilbage, så han [først] åbenbares når hans tid er inde.
7  Denne lovløsheds hemmelighed er ganske vist allerede i virksomhed, [men som hemmelighed] kun til han som nu holder [ham] tilbage, er af vejen.
8  Da vil den lovløse blive åbenbaret, hvem Herren Jesus vil udrydde med sin munds ånd og gøre til intet ved sin nærværelses tydelige fremtræden.
9  Men den lovløses nærværelse er ifølge Satans virke ledsaget af enhver kraftig gerning og løgnagtige tegn og undere
10  og af ethvert uretfærdigt bedrag for dem som går til grunde, fordi de ikke tog imod kærligheden til sandheden, så de kunne blive frelst.
11  Det er derfor Gud lader en vildfarelse komme over dem og virke på dem, så de tror løgnen,
12  for at de alle kan blive dømt fordi de ikke troede sandheden men fandt behag i uretfærdigheden.
13  Men vi er forpligtede til altid at takke Gud for jer, brødre, elskede af Jehova, fordi Gud fra begyndelsen udvalgte jer til frelse ved åndens helliggørelse af jer og ved jeres tro på sandheden.
14  Netop hertil kaldte han jer gennem den gode nyhed vi forkynder, for at I skulle opnå vor Herre Jesu Kristi herlighed.
15  Så stå da fast, brødre, og hold fast ved de overleveringer som I er blevet undervist i, hvad enten det var gennem et mundtligt budskab eller gennem et af vore breve.
16  Og måtte vor Herre Jesus Kristus selv og Gud, vor Fader, som elskede os og i ufortjent godhed gav os evig trøst og et godt håb,
17  trøste jeres hjerter og gøre jer stærke i enhver god gerning og ethvert godt ord.
2 thessaloniker 3
3  Endelig, brødre, bliv ved med at bede for os om at Jehovas ord fortsat må have hurtig fremgang og blive herliggjort, sådan som det også sker hos jer,
2  og om at vi må blive udfriet fra farlige og onde mennesker; for troen er ikke alles.
3  Men Herren er trofast, og han vil gøre jer stærke og bevare jer fra den onde.
4  Og vi har den tillid til Herren at, når det gælder jer, så gør I og vil I fortsat gøre det vi befaler.
5  Måtte Herren fortsat lede jeres hjerter sikkert til kærligheden til Gud og til udholdenheden for Messias.
6  Nu befaler vi jer, brødre, i Herren Jesu Kristi navn, at I skal trække jer tilbage fra enhver broder som vandrer uordentligt og ikke i overensstemmelse med den overlevering I har modtaget fra os.
7  I ved jo selv hvordan I bør efterligne os, for vi har ikke ført et uordentligt liv iblandt jer,
8  heller ikke har vi spist mad hos nogen gratis. Tværtimod, ved slid og slæb nat og dag arbejdede vi for ikke at ligge nogen af jer til byrde —
9  ikke at vi ikke har ret dertil, men for at I kunne have et eksempel i os, så I kunne efterligne os.
10  Ja, også da vi var hos jer, plejede vi at give jer denne befaling: „Hvis nogen ikke vil arbejde, så lad ham heller ikke spise.“
11  Vi hører nemlig at nogle vandrer uordentligt iblandt jer, idet de slet ikke arbejder men blander sig i hvad der ikke vedkommer dem.
12  Sådanne befaler og tilskynder vi i Herren Jesus Kristus, at de arbejder i stilhed, hvorved de kan spise mad de selv har tjent til.
13  Men I, brødre, I skal ikke give op med hensyn til at gøre det rette.
14  Men hvis nogen ikke er lydig mod vort ord gennem dette brev, så mærk jer denne og hold op med at omgås ham, for at han må skamme sig.
15  Og dog skal I ikke betragte ham som en fjende, men fortsat formane ham som en broder.
16  Måtte fredens Herre nu selv bestandig give jer fred på enhver måde. Herren være med jer alle.
17  [Her er] min, Paulus’, hilsen, [skrevet] med min egen hånd, hvilket er et tegn i hvert brev; således skriver jeg.
18  Vor Herre Jesu Kristi ufortjente godhed være med jer alle.
1 timotheus 1
1  Paulus, en Kristi Jesu apostel under befaling af Gud, vor Frelser, og af Kristus Jesus, vort håb,
2  til Timoteus, et ægte barn i troen: Ufortjent godhed, barmhjertighed, fred fra Gud, Faderen, og Kristus Jesus, vor Herre.
3  Ligesom jeg opmuntrede dig til at blive i Efesus da jeg stod i begreb med at tage til Makedonien, sådan gør jeg også nu, for at du kan befale visse folk ikke at føre en anden lære
4  eller at agte på usande historier og slægtsregistre, der ikke fører til noget, men som snarere fremkalder spørgsmål til granskning end [bidrager til] en forvaltning af det der hører Gud til og som er forbundet med tro.
5  Endemålet med denne befaling er jo kærlighed ud af et rent hjerte og ud af en god samvittighed og ud af tro uden hykleri.
6  Ved at afvige fra dette er nogle blevet vendt bort til tom tale,
7  idet de ønsker at være lovlærere, skønt de hverken forstår det de siger eller det de fremsætter så stærke påstande om.
8  Nu ved vi at loven er god, forudsat man bruger den lovmæssigt,
9  idet man forstår dette: at loven ikke er fremsat for den retfærdige, men for lovløse og uregerlige, ugudelige og syndere, for dem som mangler loyal hengivenhed, og for vanhellige, fader- og modermordere, manddrabere,
10  utugtige, mænd som ligger hos mænd, kidnappere, løgnere, menedere, og hvad andet der er i modstrid med den sunde lære
11  efter den lykkelige Guds herlige gode nyhed, som jeg har fået betroet.
12  Jeg er taknemmelig mod Kristus Jesus, vor Herre, som har givet mig kraft, fordi han anså mig for trofast ved at sætte mig til en tjeneste,
13  skønt jeg før var en [guds]bespotter og en forfølger og et uforskammet menneske. Ikke desto mindre blev der vist mig barmhjertighed, fordi jeg var uvidende og handlede uden tro.
14  Og vor Herres ufortjente godhed var ovenud rigelig sammen med den tro og kærlighed som er forbundet med Kristus Jesus.
15  Den udtalelse er troværdig og fortjener at blive antaget fuldt ud, at Kristus Jesus kom til verden for at frelse syndere. Af disse er jeg den førende.
16  Dog, grunden til at der blev vist mig barmhjertighed var at Kristus Jesus på mig som det førende tilfælde kunne vise al sin langmodighed, som et mønster for dem som vil få tro på ham til evigt liv.
17  Men evighedens Konge, den uforgængelige, usynlige, eneste Gud, tilkommer ære og herlighed i evighedernes evigheder. Amen.
18  Denne befaling betror jeg dig, [mit] barn, Timoteus, i overensstemmelse med de forudsigelser der direkte henviste til dig, for at du ved hjælp af dem fortsat kan føre den gode krig,
19  idet du bevarer troen og en god samvittighed, som nogle har skubbet fra sig og derved lidt skibbrud med hensyn til troen.
20  Til dem hører Hymenæus og Alexander, og jeg har overgivet dem til Satan for at de gennem tugt kan lære ikke at spotte [Gud].
1 timotheus 2
2  Jeg tilskynder derfor først af alt til at der fremføres anråbelser, bønner, forbønner, taksigelser for alle slags mennesker,
2  for konger og alle dem som er i høje stillinger, så vi fortsat kan føre et roligt og stille liv med al gudhengivenhed og alvor.
3  Dette er smukt og velbehageligt i Guds, vor Frelsers, øjne,
4  han som vil at alle slags mennesker skal frelses og komme til nøjagtig kundskab om sandheden.
5  For der er én Gud og én mellemmand imellem Gud og mennesker, et menneske, Kristus Jesus,
6  der gav sig selv som en tilsvarende løsesum for alle — hvad der skal vidnes om i de dertil fastsatte tider.
7  Med henblik på dette vidnesbyrd blev jeg indsat som forkynder og apostel [og] — jeg siger sandheden, jeg lyver ikke — lærer for folk fra nationerne angående tro og sandhed.
8  Derfor ønsker jeg at mændene på ethvert sted fortsat beder, idet de opløfter loyale hænder, uden vrede og diskussioner.
9  På samme måde ønsker jeg at kvinderne skal smykke sig i velordnet klædning, med fordringsløshed og et sundt sind, ikke med hårfletningsfrisurer og guld eller perler eller meget dyr klædedragt,
10  men på en måde der sømmer sig for kvinder der bekender sig til gudsfrygt, nemlig ved gode gerninger.
11  En kvinde skal lade sig belære i stilhed, idet hun helt underordner sig.
12  Jeg tillader ikke en kvinde at undervise, eller at udøve myndighed over en mand, men at være stille.
13  For Adam blev formet først, derpå Eva.
14  Og det var ikke Adam der blev bedraget, men kvinden blev grundigt bedraget og faldt i overtrædelse.
15  Hun vil imidlertid blive bevaret gennem barnefødsel, hvis de da forbliver i tro og kærlighed og hellighed med et sundt sind.
1 timotheus 3
3  Denne udtalelse er troværdig: Hvis nogen tragter efter et tilsynshverv, er det en smuk gerning han ønsker.
2  Tilsynsmanden bør derfor være ulastelig, én kvindes mand, mådeholden i vaner, sund i sindet, ordentlig, gæstfri, egnet til at undervise,
3  ikke en fordrukken spektakelmager, ikke en som bruger vold, men rimelig, ikke krigerisk, ikke pengekær,
4  en mand der præsiderer i sin egen husstand på en god måde og har børn der med al alvor underordner sig;
5  (hvis en mand ikke ved hvordan han skal præsidere i sin egen husstand, hvordan kan han da tage vare på Guds menighed?)
6  ikke en nyomvendt, for at han ikke skal blive opblæst og falde ind under den dom der er fældet over Djævelen.
7  Desuden bør han også have et godt vidnesbyrd fra udenforstående, for at han ikke skal blive udsat for kritik og falde i en Djævelens snare.
8  Menighedstjenere bør på samme måde være alvorlige, ikke tvetungede, ikke forfaldne til megen vin, ikke begærlige efter uærlig vinding,
9  [mænd] som bevarer troens hellige hemmelighed med en ren samvittighed.
10  Og lad også disse blive prøvet først, om de er egnede; lad dem derefter virke som tjenere, hvis de er uangribelige.
11  Kvinder bør på samme måde være alvorlige, ikke bagtaleriske, [men] mådeholdne i vaner, trofaste i alt.
12  Lad en menighedstjener være én kvindes mand, som på en god måde præsiderer iblandt sine børn og i sin egen husstand.
13  For de der tjener på en god måde, erhverver sig en smuk stilling og stor frimodighed i den tro der er forbundet med Kristus Jesus.
14  Jeg håber at komme til dig snart, men skriver disse ting til dig
15  for at du, i det tilfælde jeg bliver forsinket, kan vide hvordan du bør færdes i Guds husstand, som er [den] levende Guds menighed, en sandhedens søjle og støtte.
16  Ja, denne gudhengivenhedens hellige hemmelighed er stor, det må indrømmes: ’Han blev gjort kendt i kød, blev erklæret retfærdig i ånd, blev set af engle, blev forkyndt blandt nationer, blev troet i verden, blev taget op i herlighed.’
1 timotheus 4
4  Men den inspirerede udtalelse siger udtrykkeligt at i senere tidsperioder vil nogle falde fra troen, idet de agter på vildledende inspirerede udtalelser og dæmoners lærdomme,
2  ved hykleri hos mennesker som taler løgn, mærkede i deres samvittighed som med et brændejern,
3  idet de forbyder at man gifter sig, og befaler at man afholder sig fra fødevarer som Gud har skabt til at nydes med taksigelse af dem der har tro og nøjagtig kundskab om sandheden.
4  For alt hvad Gud har skabt er godt, og intet er at forkaste når det modtages med taksigelse,
5  da det helliges gennem Guds ord og bøn over [det].
6  Ved at give brødrene disse råd vil du være en god Kristi Jesu tjener, stadig næret af troens og den gode læres ord, den lære du så nøje har fulgt.
7  Men afvis de usande historier som krænker det der er helligt og som gamle kvinder fortæller. Opøv derimod dig selv med gudhengivenhed som mål.
8  For legemlig opøvelse er gavnlig til lidt, men gudhengivenhed er gavnlig til alt, idet den indeholder et løfte for livet nu og for det som skal komme.
9  Den udtalelse er troværdig og fortjener at blive antaget fuldt ud.
10  For med dette for øje slider vi i det og kæmper energisk, fordi vi har sat vort håb til en levende Gud, som er frelser for alle slags mennesker, især for de troende og trofaste.
11  Bliv ved med at give disse befalinger og at lære andre dem.
12  Lad ingen se ned på din ungdom. Bliv derimod et eksempel for de troende og trofaste: i tale, i adfærd, i kærlighed, i tro, i renhed.
13  Bliv ved med, indtil jeg kommer, flittigt at tage dig af oplæsning, af tilskyndelse, af undervisning.
14  Forsøm ikke den gave som er i dig og som blev givet dig ved en forudsigelse da ældsterådet lagde hænderne på dig.
15  Grund over disse ting, fordyb dig i dem, så din fremgang må være tydelig for alle.
16  Giv bestandig agt på dig selv og din undervisning. Bliv ved med disse ting, for ved at gøre dette vil du frelse både dig selv og dem der hører på dig.
1 timotheus 5
5  En ældre mand må du ikke kritisere strengt. Appellér derimod indtrængende til ham som til en fader, til yngre mænd som til brødre,
2  til ældre kvinder som til mødre, til yngre kvinder som til søstre i al renhed.
3  Vis de enker ære som virkelig er enker.
4  Men hvis en enke har børn eller børnebørn, så lad disse først lære at vise gudhengivenhed over for deres egen husstand og fortsat at betale et passende vederlag til deres forældre og bedsteforældre, for dette er velbehageligt i Guds øjne.
5  Og den kvinde som virkelig er enke og er efterladt alene, har sat sit håb til Gud og bliver ved med anråbelser og bønner nat og dag.
6  Men den der går ind for sanselig tilfredsstillelse er død skønt hun lever.
7  Bliv også ved med at give [dem] disse befalinger, så de kan være ulastelige.
8  Men hvis nogen ikke sørger for sine egne, og især for dem som er medlemmer af hans husstand, har han fornægtet troen og er værre end én uden tro.
9  Lad en enke blive sat på listen når hun ikke er under tres år, har været én mands hustru,
10  har et godt omdømme for gode gerninger, hvis hun har opfødt børn, hvis hun har beværtet fremmede, hvis hun har vasket de helliges fødder, hvis hun har hjulpet dem der var i trængsel, hvis hun har beflittet sig på enhver god gerning.
11  Yngre enker, derimod, skal du afvise, for når deres seksuelle lidenskaber kommer imellem dem og Messias, vil de giftes
12  og står så dømt fordi de har ladet hånt om deres første [udtryk for] tro.
13  Samtidig lærer de også at være ledige, idet de løber omkring i hjemmene; ja, ikke blot ledige, men også at løbe med snak og at blande sig i andres sager, idet de taler om ting de ikke burde.
14  Derfor ønsker jeg at yngre enker skal giftes, føde børn, styre hus og ikke give modstanderen anledning til at håne.
15  Ja, nogle er allerede blevet forledt til at følge Satan.
16  Hvis en troende kvinde har enker, så lad hende hjælpe dem, og lad ikke menigheden bære byrden. Så kan den hjælpe dem som virkelig er enker.
17  Lad de ældste som præsiderer på en god måde, blive anset for værdige til dobbelt ære, især dem som slider i det med tale og undervisning.
18  For skriftstedet siger: „Du må ikke binde munden til på en okse når den tærsker,“ og: „Den der arbejder er sin løn værd.“
19  Godtag ikke en anklage mod en ældste, uden på to eller tre vidners udsagn.
20  Dem der øver synd skal du retlede for alles øjne, for at de andre også må have frygt.
21  Jeg pålægger dig højtideligt over for Gud og Kristus Jesus og de udvalgte engle at overholde disse ting uden forhåndsdom, idet du intet gør som følge af en ensidig holdning.
22  Vær ikke hurtig til at lægge hænderne på nogen, og vær ikke delagtig i andres synder; bevar dig selv ren.
23  Drik ikke længere vand, men brug lidt vin for din mave og dine hyppige svagheder.
24  Nogle menneskers synder er offentligt kendt og fører direkte til dom, men hos andre bliver de først kendt senere.
25  På samme måde er også de gode gerninger offentligt kendt, og de som det forholder sig anderledes med, kan ikke holdes skjult.
1 timotheus 6
6  Lad alle der er trælle under åg fortsat anse deres herrer for værdige til al ære, for at Guds navn og læren ikke skal blive spottet.
2  Og lad dem som har troende herrer ikke se ned på dem fordi de er brødre. Tværtimod, lad dem trælle des villigere, fordi de der nyder godt af deres gode tjeneste er troende og elskede. Dette skal du blive ved med at undervise i og tilskynde til.
3  Hvis nogen fører en anden lære og ikke går ind for vor Herre Jesu Kristi sunde ord eller for den lære der stemmer med gudhengivenhed,
4  er han opblæst, og han forstår intet, men er syg i sindet med hensyn til diskussioner og skænderier om ord. Heraf udspringer misundelse, strid, spot, ond mistanke,
5  voldsomme kævlerier blandt mennesker som er fordærvede i sindet og har mistet sandheden, idet de mener at gudhengivenhed er et middel til vinding.
6  Ja, den er virkelig et middel til stor vinding, [denne] gudhengivenhed sammen med viljen til at klare sig med hvad man har.
7  For vi har ikke bragt noget med ind i verden, og vi kan heller ikke bringe noget med ud.
8  Når vi har føde og klæder skal vi være tilfredse med det.
9  Men de der gerne vil være rige, falder i fristelse og en snare og mange uforstandige og skadelige ønsker, som styrter mennesker i undergang og ødelæggelse.
10  For kærligheden til penge er en rod til alt muligt skadeligt, og ved at tragte efter denne kærlighed er nogle blevet ført vild fra troen og har stukket sig selv overalt med mange smerter.
11  Men du, Guds menneske, flygt fra disse ting. Og jag efter retfærdighed, gudhengivenhed, tro, kærlighed, udholdenhed, mildhed.
12  Kæmp troens gode kamp, få et fast greb om det evige liv, som du blev kaldet til og som du bekendte dig til med den gode offentlige bekendelse over for mange vidner.
13  Over for Gud, som bevarer alt i live, og for Kristus Jesus, der i sit vidnesbyrd afgav den gode offentlige bekendelse over for Pontius Pilatus, befaler jeg dig
14  at du holder budet på en uplettet og ulastelig måde indtil vor Herre Jesu Kristi tydelige fremtræden.
15  Denne [sin fremtræden] vil den lykkelige og eneste Magthaver vise til dens egne fastsatte tider, [han,] Kongen over dem der hersker som konger, og Herren over dem der hersker som herrer,
16  den eneste der har udødelighed, som bor i et utilgængeligt lys, hvem intet menneske har set eller kan se. Ham tilkommer ære og evig magt. Amen.
17  Befal dem som er rige i den nuværende tingenes ordning ikke at være hovmodige, men at sætte deres håb, ikke til en usikker rigdom, men til Gud, som giver os rigeligt af alle ting for at vi kan nyde dem,
18  at øve godt, at være rige på gode gerninger, at være gavmilde, rede til at dele med andre,
19  og derved samle sig værdier som en god grundvold for den kommende tid, så de kan få et fast greb om det virkelige liv.
20  Timoteus! Vogt det som er blevet dig betroet, idet du vender dig bort fra den tomme snak som krænker det der er helligt, og fra modsigelserne i den „kundskab“ der falskeligt kaldes således.
21  Idet de har skiltet med en sådan [kundskab] er nogle veget bort fra troen. Måtte den ufortjente godhed være med jer.
2 timotheus 1
1  Paulus, en Kristi Jesu apostel ved Guds vilje ifølge løftet om det liv som er i samhørighed med Kristus Jesus,
2  til Timoteus, et elsket barn: Ufortjent godhed, barmhjertighed, fred fra Gud, Faderen, og Kristus Jesus, vor Herre.
3  Jeg er taknemmelig mod Gud, hvem jeg yder hellig tjeneste ligesom mine forfædre gjorde, med ren samvittighed, over at jeg uophørlig har dig i erindring i mine bønner, idet jeg nat og dag
4  længes efter at se dig, da jeg husker dine tårer, for at jeg må blive fyldt med glæde.
5  Jeg mindes jo den tro der, uden hykleri, er i dig, den der først boede i din mormoder Lois og din moder Eunike, men som jeg er overbevist om også er i dig.
6  Af netop den grund minder jeg dig om at opflamme den Guds gave som er i dig ved at jeg har lagt hænderne på dig.
7  For Gud har ikke givet os fejheds ånd, men krafts og kærligheds og et sundt sinds ånd.
8  Du skal derfor ikke skamme dig over vidnesbyrdet om vor Herre, heller ikke over mig, en fange for hans skyld, men vær med til at lide ondt for den gode nyheds skyld efter den kraft Gud giver.
9  Han frelste os og kaldte os med en hellig kaldelse, ikke på grund af vore gerninger, men på grund af sit eget forsæt og sin ufortjente godhed. Denne blev givet os i forbindelse med Kristus Jesus for lange tider siden,
10  men nu er den blevet gjort helt kendt ved vor Frelsers, Kristi Jesu, tydelige fremtræden, han som har afskaffet døden og kastet lys over liv og uforgængelighed ved den gode nyhed;
11  med henblik på den er jeg blevet indsat som forkynder og apostel og lærer.
12  Af netop den grund er det også at jeg lider disse ting, men jeg skammer mig ikke derover. For jeg kender den som jeg har fået tro på, og jeg har tillid til at han kan vogte hvad jeg har betroet i hans varetægt indtil den dag.
13  Bevar det mønster af sunde ord som du har hørt af mig, med den tro og kærlighed der er forbundet med Kristus Jesus.
14  Vogt ved den hellige ånd som bor i os, det skønne som er blevet dig betroet.
15  Du ved dette, at alle de som er i [provinsen] Asien har vendt sig bort fra mig. Til dem hører Fygelus og Hermogenes.
16  Måtte Herren skænke Onesiforus’ husstand barmhjertighed, for han har ofte givet mig friske kræfter, og han skammede sig ikke over mine lænker.
17  Tværtimod, da han var i Rom søgte han flittigt efter mig og fandt mig.
18  Måtte Herren give ham at finde barmhjertighed hos Jehova på den dag. Og alle de tjenester han ydede i Efesus kender du bedst selv.
2 timotheus 2
2  Du, mit barn, bliv derfor ved med at hente kraft i den ufortjente godhed der er forbundet med Kristus Jesus,
2  og hvad du har hørt af mig med mange vidners støtte, det skal du betro til troende og trofaste mennesker, som igen vil være tilstrækkelig egnede til at undervise andre.
3  Vær som en god Kristi Jesu soldat med til at lide ondt.
4  Enhver der tjener som soldat undlader at indvikle sig i livets erhvervsmæssige beskæftigelser, for at han kan opnå godkendelse hos den der har hvervet ham som soldat.
5  Og det gælder også hvis nogen tager del i kamplegene: han krones ikke medmindre han har kæmpet efter reglerne.
6  Landmanden der slider i det bør være den første til at nyde frugterne.
7  Tænk til stadighed over hvad jeg siger; Herren vil virkelig give dig indsigt i alle ting.
8  Husk at Jesus Kristus er blevet oprejst fra de døde og er af Davids afkom, ifølge den gode nyhed jeg forkynder;
9  i forbindelse med den lider jeg ondt, er endda i lænker som en forbryder. Dog, Guds ord er ikke bundet.
10  Derfor bliver jeg ved med at udholde alle ting for de udvalgtes skyld, for at også de kan opnå den frelse som er i samhørighed med Kristus Jesus sammen med evig herlighed.
11  Troværdig er udtalelsen: Hvis vi er døde sammen med [ham], skal vi visselig også leve sammen med [ham];
12  hvis vi holder ud, skal vi også herske som konger sammen med [ham]; hvis vi fornægter [ham], vil han også fornægte os;
13  hvis vi er utro, forbliver han dog tro, for han kan ikke fornægte sig selv.
14  Bliv ved med at minde dem om disse ting, idet du som vidne for Guds åsyn pålægger dem ikke at skændes om ord, noget som slet ikke er nyttigt, men ødelæggende for dem som hører det.
15  Gør dit yderste for at fremstille dig for Gud som godkendt, som en arbejder der intet har at skamme sig over, som behandler sandhedens ord på rette måde.
16  Men gå uden om tom snak som krænker det der er helligt; for de vil gå frem mod mere og mere ugudelighed,
17  og deres ord vil brede sig som koldbrand. Til dem hører Hymenæus og Filetus.
18  De er afveget fra sandheden, idet de siger at opstandelsen allerede har fundet sted; og de ødelægger troen hos nogle.
19  Dog står Guds faste grundvold sikkert og har dette segl: „Jehova kender dem der hører ham til,“ og: „Lad enhver som nævner Jehovas navn holde sig fra uretfærdighed.“
20  Nu er der i et stort hus ikke blot kar af guld og sølv, men også af træ og ler, og nogle til et ærefuldt formål, men andre til et ikke-ærefuldt formål.
21  Derfor, hvis nogen holder sig fri af de sidstnævnte, vil han være et kar til et ærefuldt formål, helliget, nyttigt for sin herre, beredt til enhver god gerning.
22  Flygt derfor fra de ønsker der hører ungdommen til, og jag efter retfærdighed, tro, kærlighed, fred, sammen med dem der påkalder Herren af et rent hjerte.
23  Men afvis tåbelige og dumme diskussioner, idet du ved at de afføder stridigheder.
24  Og en Herrens træl bør ikke strides [med nogen], men bør være mild imod alle, egnet til at undervise, idet han finder sig i ondt
25  og med mildhed belærer dem som ikke er gunstigt stemt, idet Gud måske vil give dem sindsændring, så de kunne få nøjagtig kundskab om sandheden
26  og blive ædru igen og komme ud af Djævelens snare, fanget levende som de er af ham til [at gøre] hans vilje.
2 timotheus 3
3  Men dette skal du vide, at i de sidste dage vil kritiske tider som er vanskelige at klare, være her.
2  For menneskene vil være egenkærlige, pengekære, pralende, hovmodige, [guds]bespottere, ulydige mod forældre, utaknemmelige, illoyale,
3  uden naturlig hengivenhed, uforsonlige, bagvaskere, uden selvbeherskelse, vilde, uden kærlighed til det gode,
4  forrædere, egenrådige, opblæste, venner af sanselige nydelser snarere end venner af Gud,
5  idet de har en ydre form for gudhengivenhed, men er en benægtelse af dens kraft; og fra disse skal du vende dig bort.
6  For fra dem kommer de mænd der sniger sig ind i hjemmene og indfanger svage kvinder som er belæssede med synder og som ledes af forskellige slags begær,
7  som altid lærer og dog aldrig er i stand til at komme til nøjagtig kundskab om sandheden.
8  Og på den måde som Jannes og Jambres modstod Moses, således modstår også disse til stadighed sandheden, mennesker som er helt fordærvede i sindet, forkastede med hensyn til troen.
9  Dog vil de ikke gå yderligere frem, for deres vanvid vil være meget tydeligt for alle, ligesom [vanviddet] hos disse [to mænd] blev det.
10  Men du har nøje fulgt min lære, min livsførelse, min hensigt, min tro, min langmodighed, min kærlighed, min udholdenhed,
11  mine forfølgelser, mine lidelser, den slags som hændte mig i Antiochia, i Ikonium, i Lystra, den slags forfølgelser jeg har udstået; og Herren har friet mig ud af dem alle.
12  Ja, alle de som ønsker at leve gudhengivent i samfund med Kristus Jesus vil også blive forfulgt.
13  Men onde mennesker og bedragere vil gå frem til det værre, idet de leder vild og ledes vild.
14  Du, derimod, bliv i det du har lært og er blevet overbevist om, da du ved hvem du har lært det af,
15  og da du fra den spæde barndom af har kendt de hellige skrifter, som kan gøre dig vís til frelse ved troen i forbindelse med Kristus Jesus.
16  Hele Skriften er inspireret af Gud og gavnlig til undervisning, til retledning, til reformering, til optugtelse i retfærdighed,
17  så Guds-mennesket kan være fuldt ud dygtigt, fuldt udrustet til enhver god gerning.
2 timotheus 4
4  Jeg pålægger dig højtideligt over for Gud og Kristus Jesus, som skal dømme levende og døde, og ved hans tydelige fremtræden og hans rige:
2  forkynd ordet, vær på færde når tiden er gunstig og når tiden er ugunstig, retled, irettesæt, tilskynd, med al langmodighed og undervisning.
3  For der kommer en tid da de ikke vil finde sig i den sunde lære, men efter deres egne ønsker vil de samle sig en masse lærere for at få deres ører kildret;
4  og de vil vende ørerne bort fra sandheden og vende sig til usande historier.
5  Du, derimod, vær ædru i alle ting, lid ondt, gør en evangelieforkynders gerning, fuldfør din tjeneste.
6  Jeg udgydes nemlig allerede som et drikoffer, og tiden for mit opbrud er nært forestående.
7  Jeg har kæmpet den gode kamp, jeg har fuldendt løbet, jeg har bevaret troen.
8  Henlagt til mig herefter er retfærdighedens krone, som Herren, den retfærdige dommer, vil give mig som belønning på den dag, dog ikke kun mig, men også alle dem som med kærlighed har imødeset hans tydelige fremtræden.
9  Gør dit yderste for snart at komme til mig.
10  For Demas har forladt mig fordi han fik kærlighed til den nuværende tingenes ordning, og han er taget til Thessalonika, Kreskens til Galatien, Titus til Dalmatien.
11  Lukas alene er hos mig. Tag Markus og bring ham med dig, for han er nyttig for mig og kan gøre tjeneste.
12  Men Tykikus har jeg sendt af sted til Efesus.
13  Når du kommer, så bring den kappe med som jeg efterlod i Troas hos Karpus, og skriftrullerne, især dem af pergament.
14  Alexander, kobbersmeden, har tilføjet mig meget ondt — Jehova vil gengælde ham efter hans gerninger —
15  og du skal også vogte dig for ham, for han har modstået vore ord overmåde meget.
16  Under mit første forsvar kom ingen mig til hjælp, nej, de forlod mig alle — måtte det ikke blive tilregnet dem —
17  men Herren stod mig bi og indgød mig kraft, for at forkyndelsen kunne blive fuldført gennem mig og alle nationerne høre den; og jeg blev udfriet af løvens gab.
18  Herren vil udfri mig fra enhver ond gerning og vil frelse mig til sit himmelske rige. Ham tilkommer herligheden i evighedernes evigheder. Amen.
19  Hils Priska og Akvila og Onesiforus’ husstand.
20  Erastus blev i Korinth, men Trofimus efterlod jeg syg i Milet.
21  Gør dit yderste for at komme før vinteren. Eubulus sender dig sine hilsener, og [det gør også] Pudens og Linus og Klaudia og alle brødrene.
22  Herren være med den ånd du lægger for dagen. Hans ufortjente godhed være med jer.
titus 1
1  Paulus, en Guds træl og en Jesu Kristi apostel ifølge Guds udvalgtes tro og den nøjagtige kundskab om den sandhed der stemmer med gudhengivenhed,
2  på grundlag af håb om evigt liv, som Gud, der ikke kan lyve, har lovet for lange tider siden,
3  mens han til sine egne fastsatte tider har gjort sit ord kendt ved den forkyndelse som jeg har fået betroet, under befaling af vor Frelser, Gud,
4  til Titus, et ægte barn ifølge en fælles tro: Ufortjent godhed og fred fra Gud, Faderen, og Kristus Jesus, vor Frelser.
5  Af denne grund efterlod jeg dig på Kreta, for at du kunne rette de ting der var mangler ved, og indsætte ældste i by efter by, sådan som jeg gav dig besked om,
6  hvis der er nogen som er uangribelig, som er én kvindes mand, som har troende børn der ikke er under anklage for udsvævelser eller er uregerlige.
7  For en tilsynsmand bør som en Guds husholder være uangribelig, ikke selvrådig, ikke tilbøjelig til vrede, ikke en fordrukken spektakelmager, ikke en som bruger vold, ikke begærlig efter uærlig vinding,
8  men gæstfri, en ven af det gode, sund i sindet, retfærdig, loyal, en som kan beherske sig,
9  som holder sig til det troværdige ord med hensyn til sin undervisning, så han både kan tilskynde med den lære der er sund og retlede dem som siger imod.
10  Der er nemlig mange uregerlige, som fører tom tale og bedrager sindene, især de som holder sig til omskærelsen.
11  Dem bør man lukke munden på, da de bliver ved med at ødelægge hele husstande ved at lære ting de ikke burde, for uærlig vindings skyld.
12  En af dem, deres egen profet, har sagt: „Kretere er altid løgnere, farlige vilddyr, lediggængere og frådsere.“
13  Dette vidnesbyrd er sandt. Af netop denne grund skal du blive ved med at retlede dem med strenghed, så de kan blive sunde i troen
14  og ikke agte på jødiske fabler og bud givet af mennesker som vender sig bort fra sandheden.
15  Alt er rent for de rene. Men for de besmittede og troløse er intet rent, men både deres sind og deres samvittighed er besmittet.
16  Offentligt bekender de at de kender Gud, men ved deres gerninger fornægter de ham, idet de er afskyelige og ulydige og ikke godkendte til nogen som helst god gerning.
titus 2
2  Du skal imidlertid blive ved med at fremholde hvad der stemmer med den sunde lære.
2  Lad ældre mænd være mådeholdne i vaner, alvorlige, sunde i sindet, sunde i troen, i kærligheden, i udholdenheden.
3  Lad på samme måde ældre kvinder være ærbødige i adfærd, ikke bagtaleriske, ikke afhængige af megen vin, lærere i hvad der er godt,
4  så de kan kalde de unge kvinder til fornuft så de elsker deres mænd, elsker deres børn,
5  er sunde i sindet, rene, huslige, gode, idet de underordner sig deres mænd, så Guds ord ikke skal blive spottet.
6  Bliv på samme måde ved med at tilskynde de yngre mænd til at være sunde i sindet,
7  idet du selv i alle ting viser dig som et eksempel med hensyn til gode gerninger, og i din undervisning viser ufordærvethed, alvor,
8  sund tale som ikke kan fordømmes, så den der er i opposition må blive til skamme, idet han intet slet har at sige om os.
9  Lad trælle underordne sig deres herrer i alt og være dem til behag, ikke svare igen,
10  ikke begå tyveri, men udvise god troskab i fuldt mål, så de kan være en pryd for vor Frelsers, Guds, lære, i alle forhold.
11  For Guds ufortjente godhed, som bringer frelse til alle slags mennesker, er blevet gjort kendt
12  og oplærer os til at sige nej til ugudelighed og verdslige ønsker og til at leve efter et sundt sind og retfærdigt og gudhengivent midt i den nuværende tingenes ordning,
13  mens vi venter på det lykkelige håb og den store Guds og vor Frelsers, Kristi Jesu, herligheds tydelige fremtræden,
14  [Kristus Jesus,] der gav sig selv for os, for at han kunne udfri os fra enhver form for lovløshed og rense sig et folk der var helt hans eget, nidkært for gode gerninger.
15  Bliv ved med at fremholde dette og at tilskynde og retlede med fuld myndighed til at befale. Lad ingen foragte dig.
titus 3
3  Bliv ved med at minde dem om at underordne sig regeringer og myndigheder og adlyde dem som herskere, at være rede til enhver god gerning,
2  ikke at spotte nogen, ikke at være krigeriske, at være rimelige, at udvise al mildhed mod alle mennesker.
3  For vi var også selv engang uforstandige, ulydige, vildledte, trælle af forskellige ønsker og sanselige nydelser, idet vi førte [et liv] i slethed og misundelse, var afskyelige og hadede hinanden.
4  Men da vor Frelsers, Guds, venlighed og menneskekærlighed blev gjort kendt,
5  frelste han os, ikke som følge af gerninger vi havde gjort i retfærdighed, men ifølge sin barmhjertighed gennem det bad der bragte os til live, og gennem fornyelsen af os ved hellig ånd.
6  Denne udgød han rigeligt over os gennem Jesus Kristus, vor Frelser,
7  for at vi, efter at være blevet erklæret retfærdige i kraft af hans ufortjente godhed, kunne blive arvinger ifølge et håb om evigt liv.
8  Den udtalelse er troværdig, og dette ønsker jeg at du stadig indskærper, for at de som har fået tro på Gud kan være opmærksomme på fortsat at gøre sig flid med gode gerninger. Dette er godt og gavnligt for menneskene.
9  Men tåbelige diskussioner og slægtsregistre og strid og kampe angående loven skal du gå uden om, for de er unyttige og frugtesløse.
10  Et menneske som vil danne en sekt skal du afvise efter en første og en anden formaning,
11  idet du ved at et sådant menneske er blevet vendt bort fra vejen og synder, dømt af sig selv.
12  Når jeg sender Artemas eller Tykikus til dig, da gør dit yderste for at komme til mig i Nikopolis, for dér har jeg besluttet at overvintre.
13  Udrust omhyggeligt Zenas, den lovkyndige, og Apollos til deres rejse, så de ikke kommer til at mangle noget.
14  Men lad vore folk også lære fortsat at gøre sig flid med gode gerninger med henblik på deres påtrængende behov, for at de ikke skal være uden frugt.
15  Alle som er sammen med mig sender dig deres hilsener. Bring mine hilsener til dem som holder af os i troen. Måtte den ufortjente godhed være med jer alle.
filemon 1
1  Paulus, en fange for Kristi Jesu skyld, og broderen Timoteus, til Filemon, vor elskede [broder] og medarbejder,
2  og til Appia, vor søster, og til Arkippus, vor medsoldat, og til menigheden som er i dit hus:
3  Måtte I have ufortjent godhed og fred fra Gud, vor Fader, og Herren Jesus Kristus.
4  Jeg takker altid min Gud når jeg nævner dig i mine bønner,
5  da jeg stadig hører om den kærlighed og tro som du har til Herren Jesus og til alle de hellige,
6  [og beder om] at det fællesskab om troen som du er med i, må blive virksomt i erkendelse af alt det gode der er iblandt os, i forholdet til Kristus.
7  For jeg har fået megen glæde og trøst af din kærlighed, fordi de helliges inderlige hengivenhed er blevet styrket gennem dig, broder.
8  Det er netop af den grund at jeg, skønt jeg har stor frimodighed i forbindelse med Kristus og kunne befale dig at gøre hvad der er passende,
9  snarere tilskynder dig på grundlag af kærlighed, sådan som jeg er, Paulus, en ældre mand, ja, nu også en fange for Kristi Jesu skyld;
10  jeg tilskynder dig med hensyn til mit eget barn, som jeg er blevet fader til i mine lænker, Onesimus,
11  tidligere unyttig for dig, men nu nyttig for dig og mig.
12  Ham sender jeg tilbage til dig, ham, det vil sige min egen inderlige hengivenhed.
13  Jeg havde lyst til at beholde ham for mig selv, for at han, i stedet for dig, kunne blive ved med at tjene mig i de lænker jeg bærer for den gode nyheds skyld.
14  Men uden dit samtykke ønsker jeg ikke at gøre noget, således at din gode gerning ikke skal være af tvang men af fri vilje.
15  Måske var det egentlig af den grund han rev sig løs for en time, for at du kunne få ham tilbage for evigt,
16  ikke længere som en træl, men som mere end en træl, som en elsket broder, især for mig, men hvor meget mere da ikke for dig, både i det kødelige forhold og i forholdet til Herren.
17  Hvis du derfor anser mig for en partner, så tag venligt imod ham, på samme måde som du ville [tage imod] mig.
18  Og hvis han har gjort dig nogen uret eller skylder dig noget, så sæt det på min regning.
19  Jeg, Paulus, skriver med min egen hånd: Jeg vil betale tilbage — for ikke at sige dig at du i øvrigt skylder mig endog dig selv.
20  Ja, broder, måtte jeg få gavn af dig i forbindelse med Herren: styrk min inderlige hengivenhed i forbindelse med Kristus.
21  I tillid til din beredvillighed skriver jeg til dig, idet jeg ved at du vil gøre endog mere end det jeg siger.
22  Men samtidig med det, så gør også et logi klar til mig, for jeg håber at jeg ved jeres bønner vil blive givet fri til jer.
23  Epafras, min medfange i samhørighed med Kristus Jesus, sender dig hilsener,
24  [også] Markus, Aristarkus, Demas, Lukas, mine medarbejdere.
25  Herren Jesu Kristi ufortjente godhed være med den ånd I lægger for dagen.
Hebræerne 1
1  Gud, som for længe siden ved mange lejligheder og på mange måder har talt til vore forfædre ved profeterne,
2  har ved slutningen af disse dage talt til os ved en søn, som han har indsat som arving til alle ting, og gennem hvem han har dannet tingenes ordninger.
3  Han er [hans] herligheds genskær og det nøjagtige udtryk for selve hans væsen, og han opretholder alle ting ved hans krafts ord; og efter at han havde skaffet renselse for vore synder, har han sat sig ved Majestætens højre hånd i det høje.
4  Han er blevet så meget større end englene som han har arvet et navn der er ypperligere end deres.
5  Til hvem af englene sagde han for eksempel nogen sinde: „Du er min søn; jeg er i dag blevet din fader“? Og videre: „Jeg vil være ham en fader, og han vil være mig en søn“?
6  Og når han igen bringer sin førstefødte til den beboede jord, siger han: „Og lad alle Guds engle bøje sig ærbødigt for ham.“
7  Og med henblik på englene siger han: „Og han gør sine engle til ånder, og sine offentlige tjenere til en ildslue.“
8  Men med henblik på Sønnen: „Gud er din trone i evighedens evighed, og dit riges scepter er retskaffenhedens scepter.
9  Du elskede retfærdighed og hadede lovløshed. Derfor har Gud, din Gud, salvet dig med glædens olie frem for dine partnere.“
10  Og: „Du, Herre, har i begyndelsen grundlagt jorden, og himlene er dine hænders værker.
11  De vil gå til grunde, men du består fortsat; og alle ældes de som en yderklædning,
12  og du vil folde dem sammen som en kappe, som en yderklædning, og de vil blive udskiftet; men du er den samme, og dine år vil aldrig udløbe.“
13  Og med henblik på hvilken af englene har han nogen sinde sagt: „Sæt dig ved min højre hånd indtil jeg lægger dine fjender som en skammel for dine fødder“?
14  Er de ikke alle ånder i offentlig tjeneste, udsendt for at tjene dem som skal arve frelse?
Hebræerne 2
2  Derfor bør vi vise det vi har hørt, mere end almindelig opmærksomhed, for at vi ikke skal glide bort.
2  For hvis det ord der blev udtalt gennem engle viste sig at stå fast, og enhver overtrædelse og ulydighed fik retfærdig straf,
3  hvordan skal vi da undslippe hvis vi har været uinteresserede i en frelse af en sådan storhed, idet den fra begyndelsen blev fremholdt gennem [vor] Herre og blev bekræftet for os af dem som hørte ham,
4  mens Gud sluttede sig til med sit vidnesbyrd, med såvel tegn som undere og forskellige kraftige gerninger og med tildelinger af hellig ånd i overensstemmelse med sin vilje?
5  For det er ikke engle han har underlagt den kommende beboede jord, som vi taler om.
6  Men én har et sted vidnet og sagt: „Hvad er et menneske at du husker ham, eller en menneskesøn at du tager dig af ham?
7  Du gjorde ham lidt ringere end engle; med herlighed og ære kronede du ham, og du satte ham over dine hænders værker.
8  Alt lagde du under hans fødder.“ For idet [Gud] lagde alt under ham, undtog han intet som ikke skulle være ham underlagt. Nu ser vi dog endnu ikke alt underlagt ham;
9  men Jesus, som var gjort lidt ringere end engle, ser vi kronet med herlighed og ære for at have lidt døden, for at det ved Guds ufortjente godhed kunne være for ethvert [menneske] han smagte døden.
10  Det sømmede sig nemlig for ham for hvis skyld alt er og ved hvem alt er, da han førte mange sønner til herlighed, at gøre deres frelses hovedformidler fuldkommen gennem lidelser.
11  For både den som helliger og de som helliges [stammer] alle fra én, og af den grund skammer han sig ikke ved at kalde dem „brødre“,
12  som han siger: „Jeg vil forkynde dit navn for mine brødre; midt i menigheden vil jeg prise dig med sang.“
13  Og videre: „Jeg vil stole på ham.“ Og yderligere: „Se! Jeg og de børn som Jehova gav mig.“
14  Derfor, da „børnene“ har del i blod og kød, fik også han på lignende måde del deri, for at han ved sin død kunne gøre ham til intet som har magt til at forårsage død, det er Djævelen,
15  og frigøre alle dem som af frygt for døden har været holdt i trældom hele deres liv.
16  For det er jo ikke engle han tager sig af, men han tager sig af Abrahams afkom.
17  Han måtte derfor blive sine „brødre“ lig i alle henseender, for at han kunne blive en barmhjertig og trofast ypperstepræst for det der hører Gud til, for at kunne bringe et sonoffer for folkets synder.
18  For i kraft af at han selv led da han blev sat på prøve, kan han komme dem til hjælp som sættes på prøve.
Hebræerne 3
3  Derfor, hellige brødre, som har andel i den himmelske kaldelse, betragt den apostel og ypperstepræst som vi bekender — Jesus.
2  Han var trofast mod Ham der gjorde ham dertil, som også Moses [var trofast] i hele Hans hus.
3  Han er nemlig anset for værdig til større herlighed end Moses, eftersom den der bygger et hus nyder større ære end huset.
4  Ethvert hus bygges jo af en eller anden, men den der har bygget alt er Gud.
5  Og Moses var som tjener trofast i hele Hans hus, som et vidnesbyrd om de ting der skulle tales om senere,
6  men Kristus som søn [var trofast] over Hans hus. Vi er Hans hus, hvis vi til det sidste standhaftigt fastholder vor frimodighed i tale og vor stolthed over håbet.
7  Derfor, som den hellige ånd siger: „I dag, hvis I hører efter hans røst,
8  så forhærd ikke jeres hjerter som dengang der blev vakt bitter vrede, som på fristelsens dag i ørkenen,
9  hvor jeres forfædre fristede mig ved at prøve mig, og dog havde de set mine gerninger i fyrre år.
10  Derfor følte jeg lede ved den generation og sagde: ’De farer altid vild i deres hjerte, og selv har de ikke lært mine veje at kende.’
11  Så jeg svor i min vrede: ’De skal ikke gå ind til min hvile.’“
12  Se til, brødre, at der aldrig i nogen af jer udvikles et ondt hjerte uden tro, ved frafald fra den levende Gud;
13  men bliv ved med at tilskynde hinanden hver dag, så længe det hedder „i dag“, for at ikke nogen af jer skal blive forhærdet ved syndens bedragende magt.
14  For vi har kun andel i Messias hvis vi til det sidste standhaftigt fastholder den tillid vi havde fra begyndelsen,
15  idet der siges: „I dag, hvis I hører efter hans røst, så forhærd ikke jeres hjerter som dengang der blev vakt bitter vrede.“
16  Hvem var det nemlig der hørte og dog vakte bitter vrede? Var det ikke alle dem som gik ud af Ægypten under Moses?
17  Og hvem følte [Gud] lede ved i fyrre år? Var det ikke ved dem som syndede, hvis kroppe faldt i ørkenen?
18  Og over for hvem svor han at de ikke skulle gå ind til hans hvile, undtagen over for dem som handlede ulydigt?
19  Så vi ser at de ikke kunne gå ind på grund af mangel på tro.
Hebræerne 4
4  Derfor, da der står et løfte tilbage om at gå ind til hans hvile, så lad os frygte for at det måske skal vise sig at nogen af jer er gået glip af det [der loves].
2  For også vi har fået den gode nyhed forkyndt, lige så vel som de; men ordet som blev hørt, gavnede dem ikke, da de ikke ved troen var forenede med dem som hørte.
3  For vi som har fået tro, går ind til hvilen, sådan som han har sagt: „Så jeg svor i min vrede: ’De skal ikke gå ind til min hvile,’“ skønt hans gerninger var fuldført fra verdens grundlæggelse.
4  For et sted har han om den syvende dag sagt således: „Og Gud hvilede på den syvende dag fra alle sine gerninger,“
5  og ligeledes på dette sted: „De skal ikke gå ind til min hvile.“
6  Da det altså står tilbage for nogle at gå ind til den, og de som den gode nyhed først blev forkyndt for, ikke gik ind på grund af ulydighed,
7  afmærker han igen en dag ved så lang tid efter i Davids [salme] at sige „i dag“, sådan som det er blevet sagt ovenfor: „I dag, hvis I hører efter hans røst, så forhærd ikke jeres hjerter.“
8  For hvis Josua havde ført dem ind til hvilens sted, ville [Gud] ikke derefter have talt om en anden dag.
9  Altså står der en sabbatshvile tilbage for Guds folk.
10  Den der er gået ind til [Guds] hvile, har nemlig også selv fået hvile fra sine gerninger, ligesom Gud fra sine.
11  Lad os derfor gøre vort yderste for at gå ind til den hvile, for at ikke nogen skal falde, efter samme eksempel på ulydighed.
12  For Guds ord er levende og virkende og skarpere end noget tveægget sværd og trænger så langt ind at det deler sjæl og ånd, og led og [deres] marv, og kan bedømme hjertets tanker og hensigter.
13  Og der er ingen skabning som er usynlig for ham, men alle ting er nøgne og blottede for hans øjne, ham vi skal stå til regnskab.
14  Da vi altså har en stor ypperstepræst, som er gået gennem himlene, Jesus, Guds søn, så lad os holde fast ved [vor] bekendelse af [ham].
15  For vi har ikke en ypperstepræst som ikke kan føle med vore svagheder, men en som er blevet prøvet i alle henseender ligesom vi, men uden synd.
16  Lad os derfor med frimodighed i tale træde frem for den ufortjente godheds trone, for at vi kan opnå barmhjertighed og finde ufortjent godhed til hjælp i rette tid.
Hebræerne 5
5  For enhver ypperstepræst som er udtaget blandt mennesker, indsættes til gavn for mennesker over det der hører Gud til, for at han skal frembære offergaver og slagtofre for synder.
2  Han er i stand til at være mild over for de uvidende og vildfarende, da han også selv er behæftet med svaghed,
3  og af den grund er han skyldig at frembære ofre for synder, lige så meget for sig selv som for folket.
4  Og et menneske tiltager sig ikke selv denne ære, men kaldes af Gud, ligesom Aron.
5  Således herliggjorde Messias heller ikke sig selv ved at blive ypperstepræst, men [blev herliggjort af den] som med henblik på ham sagde: „Du er min søn; jeg er i dag blevet din fader.“
6  Ligesom han også et andet sted siger: „Du er præst for evigt på Melkizedeks måde.“
7  I sit køds dage frembar [Kristus], med stærke råb og tårer, bønner og også anmodninger til den som var i stand til at frelse ham fra døden, og han blev bønhørt for sin gudsfrygt.
8  Skønt han var søn, lærte han lydighed af det han led;
9  og efter at han var blevet gjort fuldkommen, blev han ansvarlig for evig frelse for alle dem som adlyder ham,
10  da han af Gud er blevet kaldt ypperstepræst på Melkizedeks måde.
11  Om ham har vi meget at sige, og det er svært at forklare da I er blevet sløve til at høre.
12  For skønt I burde være lærere i betragtning af den tid der er gået, trænger I på ny til at nogen underviser jer fra begyndelsen i de elementære ting i Guds hellige udsagn; og I er kommet dertil at I trænger til mælk, ikke til fast føde.
13  For enhver som får mælk er ukendt med retfærdsordet, for han er spæd.
14  Men den faste føde er for de modne, for dem som gennem brugen har fået deres opfattelsesevne opøvet til at skelne mellem ret og uret.
Hebræerne 6
6  Lad os derfor, nu da vi har ladt grundlærdommen om Messias bag os, skynde os frem til modenhed, idet vi ikke igen lægger grundvold med sindsændring med hensyn til døde gerninger og med tro på Gud,
2  med lære om forskellige former for dåb og om håndspålæggelse, med dødes opstandelse og evig dom.
3  Ja, dette vil vi gøre, hvis ellers Gud tillader det.
4  For det er umuligt med hensyn til dem som én gang for alle er blevet oplyst, og som har smagt den himmelske frie gave, og som har fået andel i hellig ånd,
5  og som har smagt Guds gode ord og den kommende tingenes ordnings kræfter,
6  men som er faldet fra, atter at vække dem til sindsændring, fordi de for deres vedkommende igen pælfæster Guds søn og udsætter ham for offentlig skam.
7  Jorden, for eksempel, som drikker regnen der ofte falder på den, og som så frembringer vegetation velegnet for dem for hvis skyld den jo dyrkes, får til gengæld en velsignelse fra Gud.
8  Men hvis den bærer torne og tidsler, forkastes den og er nær ved at blive forbandet; og det ender med at den bliver brændt.
9  Men i jeres tilfælde, I elskede, er vi overbeviste om at der sker noget der er bedre og som medfører frelse, skønt vi taler således.
10  For Gud er ikke uretfærdig så han glemmer jeres arbejde og den kærlighed I har vist mod hans navn, idet I har ydet de hellige hjælpetjeneste og fortsat yder dem hjælpetjeneste.
11  Men vi ønsker brændende at enhver af jer viser den samme flid, så I til det sidste har fuld forvisning i håbet,
12  for at I ikke skal blive sløve, men efterligne dem som gennem tro og tålmodighed arver løfterne.
13  For da Gud gav sit løfte til Abraham, svor han ved sig selv, da han ikke kunne sværge ved nogen større,
14  og sagde: „Sandelig, jeg vil visselig velsigne dig og visselig mangfoldiggøre dig.“
15  Og således opnåede [Abraham], efter at han havde udvist tålmodighed, [dette] løfte.
16  Mennesker sværger jo ved en der er større, og deres ed gør ende på enhver diskussion, da den er en juridisk garanti for dem.
17  Da Gud ønskede i endnu rigere mål at vise løftets arvinger sin beslutnings uforanderlighed, trådte han på denne måde til med en ed,
18  for at vi der har søgt tilflugt, ved to uforanderlige ting i hvilke det er umuligt for Gud at lyve, kan få en stærk opmuntring til at gribe det håb som ligger foran os.
19  Dette [håb] har vi som et sjælens anker, både sikkert og fast, og det går ind inden for forhænget,
20  hvor en forløber er gået ind for vor skyld, Jesus, som er blevet ypperstepræst på Melkizedeks måde for evigt.
Hebræerne 7
7  For denne Melkizedek, Salems konge, den højeste Guds præst, som kom Abraham i møde da han vendte tilbage efter at have besejret kongerne, og velsignede ham,
2  og hvem Abraham gav tiende af alt, er for det første, når [navnet] oversættes, „Retfærdighedskonge“, og dernæst også Salems konge, det vil sige „Fredskonge“.
3  Idet han er uden fader, uden moder, uden slægtsregister, og hverken har dages begyndelse eller livs ende, men er blevet bragt til at ligne Guds søn, forbliver han præst for bestandig.
4  Se da hvor stor denne var som Abraham, familieoverhovedet, gav tiende af det bedste bytte.
5  Sandt nok har de mænd af Levis sønner som modtager præsteembedet, ifølge loven et bud om at tage tiende af folket, det vil sige af deres brødre, skønt disse er udgået af Abrahams lænd;
6  men han som ikke regnede sin slægt fra dem, tog tiende af Abraham og velsignede ham der havde løfterne.
7  Nu er det uden diskussion sådan at det ringere velsignes af den større.
8  Og i det ene tilfælde er det døende mennesker som modtager tiender, men i det andet tilfælde er det en om hvem det bevidnes at han lever.
9  Og, hvis jeg må bruge det udtryk, gennem Abraham har endog Levi, som ellers modtager tiender, givet tiende,
10  for han var stadig i sin forfaders lænd da Melkizedek kom ham i møde.
11  Hvis der da virkelig opnåedes fuldkommengørelse gennem det levitiske præstedømme (med det som et grundtræk blev loven nemlig givet til folket), hvilket yderligere behov ville der da være for at der fremstod en anden præst, omtalt som [præst] på Melkizedeks måde og ikke på Arons måde?
12  For når præstedømmet ændres, sker der nødvendigvis også en ændring af loven.
13  Den hvorom dette siges, har jo været medlem af en anden stamme, hvorfra ingen har tjent ved alteret.
14  For det er klart for alle at vor Herre nedstammer fra Juda, en stamme hvorom Moses intet har sagt med hensyn til præster.
15  Og det er endnu mere klart derved at der fremstår en anden præst i lighed med Melkizedek,
16  en der ikke er blevet det ifølge en lov i et bud der beror på kød, men ifølge et uopløseligt livs kraft,
17  for der er givet dette vidnesbyrd: „Du er præst for evigt på Melkizedeks måde.“
18  Der sker derfor virkelig en tilsidesættelse af det forudgående bud fordi det er svagt og virkningsløst.
19  Loven gjorde nemlig intet fuldkomment, men dét gjorde indførelsen af et bedre håb; ved det nærmer vi os Gud.
20  Og ligesom det ikke var uden en svoren ed
21  (for der er jo mennesker der er blevet præster uden en svoren ed, men han med en ed, svoret af den som sagde med henblik på ham: „Jehova har svoret (og han fortryder det ikke): ’Du er præst for evigt’“),
22  således er Jesus også blevet pant på en bedre pagt.
23  Der var desuden mange der måtte blive præster [den ene efter den anden], fordi de af døden blev hindret i at fortsætte,
24  men han har, fordi han forbliver i live for evigt, et præstedømme uden efterfølgere.
25  Derfor er han også i stand til fuldt ud at frelse dem der nærmer sig Gud gennem ham, fordi han altid er i live til at gå i forbøn for dem.
26  For en sådan ypperstepræst var egnet for os: loyal, ufordærvet, ubesmittet, skilt fra syndere og ophøjet over himlene.
27  Han har ikke nødig, ligesom de [andre] ypperstepræster, daglig at bringe slagtofre, først for sine egne synder og derefter for folkets (for dette gjorde han én gang for alle da han bragte sig selv [som offer]);
28  loven indsætter jo som ypperstepræster mennesker der er behæftede med svaghed, men den svorne eds ord, som kom efter loven, [indsætter] en søn som er gjort fuldkommen for evigt.
Hebræerne 8
8  Men hovedpunktet i det der her drøftes er dette: Vi har en sådan ypperstepræst, og han har taget sæde på højre side af Majestætens trone i himlene,
2  en offentlig tjener ved det hellige sted og det sande telt, som Jehova og ikke et menneske har opstillet.
3  Enhver ypperstepræst er jo indsat til at frembære både offergaver og slagtofre; derfor var det nødvendigt at også denne havde noget at frembære.
4  Hvis nu han havde været på jorden, ville han ikke have været præst, idet der er [mænd] som ifølge loven frembærer offergaverne,
5  men de yder hellig tjeneste som en billedlig gengivelse og en skygge af det himmelske, i overensstemmelse med det som Moses fik guddommelig befaling om da han stod i begreb med at fuldende teltet: „Se til,“ siger han nemlig, „at du laver alle ting efter det forbillede som blev vist dig på bjerget.“
6  Men nu har [Jesus] opnået en ypperligere offentlig tjeneste, ligesom han også er mellemmand for en tilsvarende bedre pagt, som lovmæssigt er grundet på bedre løfter.
7  For hvis den pagt, den første, havde været udadlelig, ville der ikke være blevet søgt plads for en anden;
8  han dadler jo folket når han siger: „’Se! Der kommer dage,’ siger Jehova, ’og jeg slutter en ny pagt med Israels hus og med Judas hus;
9  ikke som den pagt jeg oprettede med deres forfædre den dag jeg greb deres hånd for at føre dem ud af Ægyptens land, for de forblev ikke i min pagt, og så holdt jeg op med at interessere mig for dem,’ siger Jehova.“
10  „’For dette er den pagt som jeg vil indgå med Israels hus efter de dage,’ siger Jehova. ’Jeg giver mine love i deres sind, og på deres hjerter skriver jeg dem. Og jeg vil være deres Gud, og de skal være mit folk.
11  Og ingen skal nogen sinde undervise sin medborger og ingen sin broder og sige: „Kend Jehova!“ for de skal alle kende mig, fra den mindste til den største iblandt dem.
12  For jeg vil være barmhjertig over for deres uretfærdige gerninger, og jeg vil aldrig huske deres synder mere.’“
13  Når han siger „en ny [pagt]“, har han gjort den første forældet. Og det der er gjort forældet og som er ved at blive gammelt, er nær ved at forsvinde.
Hebræerne 9
9  Vel havde jo også den første [pagt] bestemmelser vedrørende en hellig tjeneste og havde et helligt sted her på jorden.
2  Der blev jo bygget et første telt[rum], hvori lampestanderen og også bordet og de fremlagte brød var; og det kaldes „Det Hellige“.
3  Men bag det andet forhæng var det telt[rum] der kaldes „Det Allerhelligste“.
4  Dette havde et guldrøgelseskar og pagtens ark, som overalt var beklædt med guld og hvori guldkrukken med mannaen var og Arons stav der engang havde skudt knopper, og pagtens tavler;
5  og oven over den var de herlige keruber, som overskyggede sone[dækket]. Men nu er det ikke tiden til i detaljer at tale om disse ting.
6  Efter at dette er blevet indrettet således, går præsterne til stadighed ind i det første telt[rum] for at udføre de hellige tjenester;
7  men i det andet [rum] går ypperstepræsten ind alene, én gang om året, og ikke uden blod, som han frembærer for sig selv og for folkets uvidenhedssynder.
8  Således gør den hellige ånd det klart at vejen til det hellige sted endnu ikke var blevet gjort kendt mens det første telt stod.
9  Netop dette [telt] er et billede der gælder den fastsatte tid som nu er her, og i overensstemmelse med det frembæres både offergaver og slagtofre. Disse er imidlertid ikke i stand til at gøre den der yder hellig tjeneste fuldkommen med hensyn til hans samvittighed,
10  men har kun at gøre med mad og drikke og forskellige former for dåb. Det var lovbestemmelser vedrørende kødet, og de var pålagt [dem] indtil den fastsatte tid kom, da forholdene skulle bringes i den rette orden.
11  Men da Kristus kom som ypperstepræst for de goder der er tilvejebragt gennem det større og fuldkomnere telt, som ikke er gjort med hænder, det vil sige som ikke er af denne skabning,
12  gik han, nej, ikke med blod af bukke og tyrekalve, men med sit eget blod, én gang for alle ind på det hellige sted og skaffede [os] en evig udfrielse.
13  For hvis blodet af bukke og tyre og asken af en kvie stænket på dem der er urene, helliger med hensyn til kødets renhed,
14  hvor meget mere vil så ikke Messias’ blod, han som ved en evig ånd frembar sig selv som et dadelfrit offer til Gud, rense vor samvittighed fra døde gerninger så vi kan yde hellig tjeneste for [den] levende Gud?
15  Så det er derfor han er mellemmand for en ny pagt, for at de kaldede kan få løftet om den evige arv, fordi der har fundet en død sted til [deres] udfrielse ved en løsesum fra overtrædelserne under den tidligere pagt.
16  For hvor der er en pagt, er det nødvendigt at den [menneskelige] parts død anføres.
17  For det er på grundlag af døde [ofre] en pagt er gyldig, da den jo ikke er i kraft på noget tidspunkt mens den [menneskelige] part lever.
18  Derfor blev den tidligere [pagt] heller ikke indviet uden blod.
19  For efter at hvert bud ifølge loven var blevet fremholdt af Moses for hele folket, tog han blodet af tyrekalvene og bukkene sammen med vand og skarlagenrød uld og isop og bestænkede bogen selv og hele folket,
20  idet han sagde: „Dette er pagtsblodet, [den pagt] som Gud har pålagt jer.“
21  Og han bestænkede teltet og ligeledes alle den offentlige tjenestes kar med blodet.
22  Ja, næsten alle ting renses med blod ifølge loven, og uden at der udgydes blod finder der ingen tilgivelse sted.
23  Derfor var det nødvendigt at de billedlige gengivelser af det der er i himlene måtte renses med disse midler, men selve det himmelske med slagtofre som er bedre end disse.
24  For Kristus gik ikke ind på et helligt sted som er gjort med hænder og som er en kopi af virkeligheden, men ind i selve himmelen for nu at møde frem for Guds person til bedste for os.
25  Det var heller ikke for at frembære sig selv mange gange, sådan som ypperstepræsten går ind på det hellige sted år efter år med blod som ikke er hans eget.
26  Ellers havde han måttet lide mange gange siden verdens grundlæggelse. Men nu har han givet sig til kende én gang for alle ved afslutningen på tingenes ordninger for at skaffe synden af vejen ved sit offer.
27  Og ligesom det er forbeholdt menneskene at dø én gang for alle, og derefter dom,
28  således blev også Messias frembåret som offer én gang for alle for at bære manges synder; og anden gang han kommer til syne er det skilt fra synd og for dem som ivrigt venter på ham til [deres] frelse.
Hebræerne 10
10  For da loven har en skygge af kommende goder, men ikke tingenes egentlige skikkelse, kan [mennesker] aldrig med de samme slagtofre som de bestandig frembærer år efter år, gøre dem der træder frem [med dem], fuldkomne.
2  Ville man ellers ikke have ophørt med at frembære [ofrene], idet de der yder hellig tjeneste ville være blevet renset én gang for alle og ikke mere ville have nogen bevidsthed om synder?
3  Med disse ofre gives der tværtimod, år efter år, en påmindelse om synder,
4  for det er ikke muligt at blod af tyre og bukke kan tage synder bort.
5  Derfor siger han da han kommer ind i verden: „’Slagtoffer og kornoffer ønskede du ikke, men du beredte mig et legeme.
6  Du fandt ikke behag i brændofre og i synd[ofre].’
7  Så sagde jeg: ’Se, jeg er kommet (i bogrullen er der skrevet om mig) for at gøre din vilje, min Gud.’“
8  Efter først at have sagt: „Du ønskede ikke og fandt heller ikke behag i slagtofre og kornofre og brændofre og synd[ofre]“ — som frembæres ifølge loven —
9  så siger han: „Se, jeg er kommet for at gøre din vilje.“ Han afskaffer det første for at han kan stadfæste det andet.
10  Ved den nævnte „vilje“ er vi blevet helliget ved at Jesu Kristi legeme er blevet ofret én gang for alle.
11  Og hver præst står dag efter dag og yder offentlig tjeneste og frembærer de samme slagtofre mange gange, da disse aldrig rigtigt kan tage synder bort.
12  Men denne [mand] har frembåret ét slagtoffer for synder for bestandig og taget sæde ved Guds højre hånd,
13  og herefter venter han indtil hans fjender lægges som en skammel for hans fødder.
14  For med ét offer har han gjort dem der helliges, fuldkomne for bestandig.
15  Desuden vidner den hellige ånd også for os, for efter at den har sagt:
16  „’Dette er den pagt som jeg vil indgå med henblik på dem efter de dage,’ siger Jehova. ’Jeg giver mine love i deres hjerter, og i deres sind skriver jeg dem,’“
17  siger den derefter: „Og jeg vil aldrig huske deres synder og deres lovløse gerninger mere.“
18  Og hvor der er tilgivelse for disse, behøves der ikke længere et offer for synd.
19  Derfor, brødre, da vi ved Jesu blod har frimodighed til at gå ind på det hellige sted,
20  [ad vejen] som han har indviet for os som en ny og levende vej gennem forhænget, det vil sige hans kød,
21  og da vi har en stor præst over Guds hus,
22  så lad os træde frem med et sandt hjerte i troens fulde forvisning, idet vi har fået vore hjerter bestænket og derved renset for en ond samvittighed og vore legemer badet med rent vand.
23  Lad os uden vaklen holde fast ved den offentlige bekendelse af vort håb, for trofast er han som gav løftet.
24  Og lad os give agt på hinanden for at anspore til kærlighed og gode gerninger,
25  og ikke forsømme at komme sammen, som nogle har for skik, men opmuntre hinanden, og det så meget mere som I ser dagen nærme sig.
26  For hvis vi med vilje øver synd efter at have modtaget den nøjagtige kundskab om sandheden, er der ikke længere noget slagtoffer for synder tilbage,
27  men en frygtelig forventning om dom og en flammende skinsyge som vil fortære dem der står imod.
28  Enhver som har ladet hånt om Mose lov dør uden barmhjertighed på to eller tre vidners udsagn.
29  Hvor meget strengere straf mener I da ikke den fortjener som har trådt på Guds søn og regnet pagtens blod hvormed han blev helliget, for at være af almindelig værdi, og som med foragt har krænket den ufortjente godheds ånd?
30  Vi kender jo ham der har sagt: „Hævnen er min; jeg vil gengælde;“ og endvidere: „Jehova vil dømme sit folk.“
31  Det er frygteligt at falde i [den] levende Guds hænder.
32  Bliv imidlertid ved med at huske de første dage i hvilke I, efter at være blevet oplyst, udholdt megen kamp under lidelser,
33  idet I snart ved skældsord og trængsler blev gjort til et skuespil, og snart var delagtige med dem som havde en sådan oplevelse.
34  For I både følte med dem der var i fængsel og fandt jer med glæde i at man røvede hvad I ejede, idet I vidste at I selv havde noget bedre og blivende i eje.
35  Kast derfor ikke jeres frimodighed i tale bort; den har en stor løn at få udbetalt.
36  For I behøver udholdenhed for at I, efter at have gjort Guds vilje, kan erfare [opfyldelsen af] løftet.
37  For endnu „en ganske kort tid“, og „han som kommer vil ankomme og vil ikke tøve“.
38  „Men min retfærdige skal leve som følge af tro“, og „hvis han unddrager sig har min sjæl ikke behag i ham“.
39  Nu hører vi ikke til dem som unddrager sig, så de går til grunde, men til dem som har tro, så sjælen bevares i live.
Hebræerne 11
11  Tro er den sikre forventning om ting der håbes på, det klare bevis på virkeligheder som ikke ses.
2  Ved denne fik fortidens mænd jo godt vidnesbyrd.
3  Ved tro fatter vi at tingenes ordninger er blevet bragt i stand ved Guds ord, så det der ses er blevet til af ting som ikke er synlige.
4  Ved tro frembar Abel et offer for Gud af større værdi end [det] Kain [bragte], ved hvilken [tro] han fik det vidnesbyrd at han var retfærdig, idet Gud aflagde vidnesbyrd om hans offergaver; og ved den taler han endnu, skønt han er død.
5  Ved tro blev Enok taget bort så han ikke så døden, og han var ingen steder at finde fordi Gud havde taget ham bort; før han blev taget bort fik han nemlig det vidnesbyrd at han havde Guds velbehag.
6  Men uden tro er det umuligt at have [hans] velbehag, for den der nærmer sig Gud må nødvendigvis tro at han er til og at han belønner dem som ivrigt søger ham.
7  Ved tro byggede Noa gudfrygtigt, efter at være blevet advaret af Gud om ting som man endnu ikke så, en ark til redning for sin husstand; ved denne [tro] fordømte han verden, og han blev arving til den retfærdighed der er en følge af tro.
8  Ved tro adlød Abraham da han blev kaldet til at gå ud til et sted han skulle få i arv; og han drog ud skønt han ikke vidste hvor han kom hen.
9  Ved tro bosatte han sig som udlænding i løftets land som i et fremmed land og boede i telte sammen med Isak og Jakob, der sammen med ham var arvinger til det selv samme løfte.
10  For han ventede på byen som havde faste grundvolde, [byen] hvis bygmester og ophavsmand er Gud.
11  Ved tro fik også Sara selv kraft til at undfange, og det skønt hun var ude over aldersgrænsen, eftersom hun anså ham for trofast som havde givet løftet.
12  Derfor blev der også som følge af én [mand], og det en der var så godt som død, født [børn] så talrige som himmelens stjerner og som sandskornene ved havets bred, der ikke kan tælles.
13  I tro døde alle disse, skønt de ikke havde erfaret [opfyldelsen af] løfterne, men de så dem [opfyldt] langt borte og hilste dem velkommen og bekendte offentligt at de var fremmede og midlertidige indbyggere i landet.
14  De der siger sådan giver jo til kende at de ivrigt søger et fædreland.
15  Og hvis de var blevet ved med at huske på det de var draget ud fra, havde de haft lejlighed til at vende tilbage.
16  Men nu tragter de efter et bedre, det vil sige et der hører himmelen til. Derfor skammer Gud sig ikke ved dem, ved at blive påkaldt som deres Gud, for han har gjort en by rede til dem.
17  Det var ved tro at Abraham, da han blev prøvet, så godt som ofrede Isak, ja, han som med glæde havde taget imod løfterne søgte at ofre [sin] enestefødte,
18  skønt der var sagt til ham: „Det der skal kaldes ’dit afkom’, skal komme gennem Isak.“
19  Men han regnede med at Gud var i stand til at oprejse ham endog fra de døde; og derfra fik han ham også tilbage på en billedlig måde.
20  Det var også ved tro at Isak velsignede Jakob og Esau med henblik på det der skulle komme.
21  Ved tro velsignede den døende Jakob hver af Josefs sønner og tilbad, idet han støttede sig til den øverste ende af sin stav.
22  Ved tro mindede Josef, nær sit livs ende, om Israels sønners udgang; og han gav befaling om sine ben.
23  Ved tro blev Moses af sine forældre skjult i tre måneder efter sin fødsel, fordi de så at det lille barn var kønt og de ikke frygtede kongens ordre.
24  Ved tro nægtede Moses, da han var blevet stor, at lade sig kalde søn af Faraos datter,
25  idet han valgte at blive mishandlet sammen med Guds folk frem for at have den midlertidige nydelse af synd,
26  da han anså Messias’ skændsel for større rigdom end Ægyptens værdier; han så nemlig ufravendt frem til betalingen af lønnen.
27  Ved tro forlod han Ægypten, ikke af frygt for kongens harme, for han holdt stand som så han den usynlige.
28  Ved tro havde han fejret påsken og foretaget påføringen af blodet, for at ødelæggeren ikke skulle røre deres førstefødte.
29  Ved tro gik de gennem Det Røde Hav som over tørt land, mens ægypterne blev opslugt da de vovede sig ud i det.
30  Ved tro faldt Jerikos mure efter at man havde gået rundt om dem i syv dage.
31  Ved tro undgik skøgen Rahab at omkomme sammen med dem som havde handlet ulydigt, fordi hun modtog spionerne med fred.
32  Og hvad mere skal jeg sige? Tiden vil jo ikke slå til for mig hvis jeg fortsætter med at fortælle om Gideon, Barak, Samson, Jefta, David såvel som Samuel og de [andre] profeter,
33  som ved tro nedkæmpede riger, øvede retfærdighed, opnåede løfter, stoppede løvers gab,
34  slukkede ilds magt, undslap sværds æg, fra at være svage blev fyldt med kraft, blev tapre i krig, jog fremmedes hære på flugt.
35  Kvinder fik deres døde tilbage ved opstandelse; men andre [mænd] blev torteret, idet de ikke tog imod udfrielse ved en løsesum, for at de kunne opnå en bedre opstandelse.
36  Ja, andre fik deres prøve i form af latterliggørelse og piskeslag, ja mere end det, i form af lænker og fængsel.
37  De blev stenet, de blev prøvet, de blev gennemsavet, de døde idet de blev myrdet med sværd, de gik omkring i fåreskind, i gedeskind, mens de led nød, trængsel, mishandling;
38  dem var verden ikke værd. De flakkede om i ørkener og bjerge og jordens huler og grotter.
39  Og skønt alle disse fik godt vidnesbyrd ved deres tro, erfarede de ikke [opfyldelsen af] løftet,
40  da Gud havde forudset noget bedre for os, for at de ikke skulle gøres fuldkomne uden os.
Hebræerne 12
12  Så lad da også os, da vi har så stor en sky af vidner der omgiver os, aflægge enhver vægt og den synd som let omklamrer os, og lad os med udholdenhed løbe det væddeløb der ligger foran os,
2  mens vi ufravendt ser hen til vor tros hovedformidler og fuldender, Jesus, som for den glæde der lå foran ham, udholdt en marterpæl, idet han foragtede skammen, og nu har taget sæde ved højre side af Guds trone.
3  Ja, betragt nøje ham som har udholdt en sådan modsigelse af syndere som går imod sig selv, for at I ikke skal blive trætte og give tabt i jeres sjæle.
4  I jeres kamp imod den synd har I endnu ikke stået imod så langt som til blodet,
5  og I har helt glemt den tilskyndelse der taler til jer som til sønner: „Min søn, forklejn ikke tugten fra Jehova, giv heller ikke tabt når du retledes af ham;
6  for den Jehova elsker, tugter han; ja, han svinger svøben over enhver som han tager imod som søn.“
7  Det er til [jeres] optugtelse at I holder ud. Gud handler med jer som med sønner. For hvad er det for en søn som en fader ikke tugter?
8  Men hvis I er uden den tugt som alle får andel i, er I jo uægte børn, og ikke sønner.
9  Endvidere har vi haft fædre som var af vort kød og som optugtede os, og vi plejede at vise dem respekt. Skal vi så ikke meget mere underordne os vort åndelige livs Fader og leve?
10  For de tugtede os i nogle få dage efter hvad de syntes var godt, men han gør det til vort gavn, for at vi kan få del i hans hellighed.
11  Sandt nok synes ingen tugt i øjeblikket at være til glæde, men til sorg; men bagefter skænker den dem som er blevet opøvet ved den, en frugt som fører til fred, nemlig retfærdighed.
12  Ret derfor de slappe hænder og de svækkede knæ
13  og træd fortsat lige spor med jeres fødder, for at det der er halt ikke skal gå af led, men snarere blive helbredt.
14  Jag efter fred med alle og efter den helliggørelse uden hvilken ingen skal se Herren,
15  og se til at ingen går glip af Guds ufortjente godhed, at ingen giftig rod skyder op og volder vanskeligheder og mange besmittes af den,
16  at der ikke er nogen utugtig eller nogen som ikke værdsætter det der er helligt, som Esau, der i bytte for ét måltid gav sine rettigheder som førstefødt bort.
17  For I ved at han også senere, da han ønskede at arve velsignelsen, blev forkastet, for skønt han ivrigt og med tårer søgte en sindsændring, fandt han ikke rum for den.
18  For I er ikke kommet til noget [bjerg] man kan føle på og som er blevet sat i brand af ild, og til en mørk sky og tykt mørke og en stormvind
19  og en trompets skingren og en stemme som taler; da folket hørte den [stemme] bad de sig fri — ikke et ord mere måtte blive tilføjet.
20  For de kunne ikke udholde befalingen: „Selv hvis et dyr rører bjerget, skal det stenes.“
21  Skuet var endog så frygteligt at Moses sagde: „Jeg er bange og skælver.“
22  Men I er kommet til et Zions Bjerg og en by der tilhører [den] levende Gud, et himmelsk Jerusalem, og titusinder af engle,
23  til hele forsamlingen, og menigheden af førstefødte som er blevet indskrevet i himlene, og Gud, alles dommer, og retfærdiges åndelige liv, retfærdige som er blevet gjort fuldkomne,
24  og Jesus, en ny pagts mellemmand, og bestænkelsens blod, som taler på en bedre måde end Abels.
25  Se til at I ikke beder jer fri for ham som taler. For hvis de som bad sig fri for ham der forkyndte den guddommelige advarsel på jorden, ikke undslap, skal vi det meget mindre hvis vi vender os bort fra ham der taler fra himlene.
26  Dengang fik hans stemme jorden til at ryste, men nu har han lovet og sagt: „Endnu en gang vil jeg sætte ikke blot jorden men også himmelen i bevægelse.“
27  Og udtrykket „endnu en gang“ betegner at de ting der rystes, nemlig ting der er dannet, skal tages bort, for at de ting der ikke rystes, skal forblive.
28  Derfor, da vi skal modtage et rige der ikke kan rystes, måtte vi da fortsat have ufortjent godhed, ved hvilken vi på velbehagelig måde kan yde Gud hellig tjeneste med gudsfrygt og ærefrygt.
29  For vor Gud er en fortærende ild.
Hebræerne 13
13  Lad broderkærligheden vare ved.
2  Glem ikke gæstfriheden, for ved den har nogle uden at vide det beværtet engle.
3  Husk på dem der er i lænker, som om I var i lænker sammen med dem, og dem der mishandles, da I også selv er i et legeme.
4  Sørg for at ægteskabet holdes i ære blandt alle og at ægtesengen er ubesmittet, for Gud vil dømme utugtige og ægteskabsbrydere.
5  Lad [jeres] levevis være fri for kærlighed til penge, idet I er tilfredse med det der er for hånden; for han har sagt: „Jeg vil ikke på nogen måde slippe dig eller på nogen måde forlade dig.“
6  Vi kan derfor være ved godt mod og sige: „Jehova er min hjælper; jeg vil ikke være bange. Hvad kan et menneske gøre mig?“
7  Husk på dem som fører an iblandt jer, dem som har talt Guds ord til jer, og efterlign [deres] tro idet I nøje betragter udfaldet af deres adfærd.
8  Jesus Kristus er den samme i går og i dag og for evigt.
9  Lad jer ikke føre bort af forskellige og fremmede lærdomme; det er nemlig godt at hjertet styrkes ved ufortjent godhed, ikke ved [særlige] spiser; de der går op i dem, er ikke blevet gavnet af dem.
10  Vi har et alter hvorfra de som yder hellig tjeneste ved teltet ikke har ret til at spise.
11  For kroppene af de dyr hvis blod af ypperstepræsten bringes ind på det hellige sted for synd, opbrændes uden for lejren.
12  Derfor led også Jesus uden for porten, for at han kunne hellige folket med sit eget blod.
13  Lad os da gå ud til ham uden for lejren, idet vi bærer den skændsel han bar,
14  for her har vi ikke en blivende by, men vi søger ivrigt den kommende.
15  Lad os gennem ham altid bringe Gud lovprisningsoffer, det vil sige frugt af læber som offentligt bekender hans navn.
16  Og glem ikke at gøre godt og at dele med andre, for i sådanne ofre har Gud velbehag.
17  Vær lydige mod dem der fører an iblandt jer, og vær føjelige, for de våger over jeres sjæle som de der skal aflægge regnskab; sørg for at de kan gøre dette med glæde og ikke sukkende, for det ville være til skade for jer.
18  Bed stadig for os, for vi har tillid til at vi har en god samvittighed, idet vi ønsker at bære os ærligt ad i alle ting.
19  Men jeg tilskynder jer specielt til at gøre dette for at jeg må blive givet tilbage til jer så meget tidligere.
20  Og måtte fredens Gud, som førte fårenes store hyrde, vor Herre Jesus, op fra de døde med en evig pagts blod,
21  udruste jer med alt godt, så I kan gøre hans vilje, og i os, gennem Jesus Kristus, udrette hvad der er velbehageligt i hans øjne; ham tilkommer herligheden i evighedernes evigheder. Amen.
22  Nu tilskynder jeg jer, brødre, til at finde jer i dette opmuntringsord, for jeg har jo skrevet til jer i korthed.
23  I skal vide at vor broder Timoteus er blevet løsladt; hvis han kommer ret snart, vil jeg besøge jer sammen med ham.
24  Bring mine hilsener til alle dem som fører an iblandt jer og til alle de hellige. De der er i Italien hilser jer.
25  Den ufortjente godhed være med jer alle.
jakob 1
1  Jakob, en Guds og Herren Jesu Kristi træl, sender hilsen til de tolv stammer der er spredt rundt omkring.
2  I skal regne det for lutter glæde, mine brødre, når I kommer ud for forskellige prøvelser,
3  idet I véd at den prøvede ægthed af jeres tro udvirker udholdenhed.
4  Men lad udholdenheden have sit arbejde fuldendt, så I kan være fuldendte og hele i enhver henseende og ikke mangle noget.
5  Men hvis nogen af jer mangler visdom, så lad ham fortsat bede Gud derom, for han giver gavmildt til alle og uden at bebrejde; og den vil blive givet ham.
6  Men lad ham fortsat bede i tro, uden overhovedet at tvivle, for den der tvivler er som en havets bølge der drives af vinden og blæses omkring.
7  Ja, lad ikke det menneske mene at han vil få noget fra Jehova,
8  en ubeslutsom mand som han er, ustadig på alle sine veje.
9  Men lad den broder som er ringe, juble over sin ophøjelse,
10  og den rige over sin ydmygelse, for ligesom græssets blomst vil [den rige] forsvinde.
11  For solen står op med sin brændende hede og får græsset til at visne, og dets blomst falder af og dets skønne udseende går til grunde. Således vil også den rige sygne hen på sine veje.
12  Lykkelig er den mand som holder ud under prøvelse, for når han er godkendt vil han få livets krone, som Jehova har lovet dem der fortsat elsker ham.
13  Lad ingen sige når han prøves: „Jeg prøves af Gud.“ Med ondt kan Gud nemlig ikke prøves, og selv prøver han ingen [med noget ondt].
14  Men hver enkelt prøves ved at blive draget og lokket af sit eget begær.
15  Når så begæret har undfanget, føder det synd; og når synden er fuldbyrdet, frembringer den død.
16  Far ikke vild, mine elskede brødre.
17  Enhver god gave og enhver fuldkommen foræring er ovenfra, for den kommer ned fra [himmel]lysenes Fader; hos ham er der ikke forandring som følge af omdrejning og skygge.
18  Fordi han har villet det, frembragte han os ved sandhedens ord, for at vi skulle være en førstegrøde af hans skabninger.
19  Det ved I, mine elskede brødre. Ethvert menneske bør være hurtigt til at høre, langsomt til at tale, langsomt til vrede;
20  for en mands vrede udvirker ikke Guds retfærdighed.
21  Aflæg derfor alt snavs og overfloden af slethed og tag med mildhed imod ordet der indplantes [i jer] og som er i stand til at frelse jeres sjæle.
22  Men bliv ordets gørere og ikke blot [dets] hørere, ellers fører I jer selv bag lyset.
23  For hvis nogen er en ordets hører og ikke en [ordets] gører, så er han som en mand der i et spejl betragter sit eget ansigt.
24  Han betragter nemlig sig selv, og går så bort og glemmer straks hvordan han var.
25  Men den der spejder ind i frihedens fuldkomne lov og bliver ved dermed, han skal, fordi han ikke er blevet en glemsom hører men en gerningens gører, være lykkelig når han gør den.
26  Hvis nogen mener at han har en form for tilbedelse og dog ikke tøjler sin tunge men bliver ved med at bedrage sit hjerte, hans form for tilbedelse er forgæves.
27  Den form for tilbedelse der er ren og ubesmittet for vor Gud og Fader er denne: at se til faderløse og enker i deres trængsel, og at holde sig uplettet af verden.
jakob 2
2  Mine brødre, I har vel ikke troen på vor Herre Jesus Kristus, vor herlighed, sammen med gerninger der udspringer af partiskhed?
2  For når en mand med guldringe på fingrene og i en flot dragt kommer ind i en af jeres forsamlinger, og en fattig i en snavset dragt også kommer ind,
3  og I ser velvilligt på ham der bærer den flotte dragt og siger: „Du kan sidde her på en god plads,“ og til den fattige siger: „Du kan blive stående,“ eller: „Du kan sidde dér, neden for min fodskammel,“
4  har I så ikke klasseskel iblandt jer og er blevet dommere der afsiger onde kendelser?
5  Hør her, mine elskede brødre. Har Gud ikke valgt dem som er fattige hvad verden angår, til at være rige i tro og arvinger til det rige som han har lovet dem der elsker ham?
6  Men I har vanæret den fattige. Undertrykker de rige jer ikke, og slæber de jer ikke for domstolene?
7  Spotter de ikke det smukke navn I er blevet benævnt med?
8  Hvis I nu gennemfører den kongelige lov efter skriftstedet: „Du skal elske din næste som dig selv,“ gør I vel.
9  Men hvis I fortsat viser partiskhed, øver I synd, idet I afsløres af loven som overtrædere.
10  For enhver som holder hele loven men fejler på ét punkt, er blevet skyldig i alle.
11  For den der sagde: „Du må ikke begå ægteskabsbrud,“ sagde også: „Du må ikke myrde.“ Hvis nu du ikke begår ægteskabsbrud men myrder, er du blevet lovovertræder.
12  Bliv ved med at tale således og bliv ved med at handle således som de der skal dømmes efter et frit folks lov.
13  For dommen vil være ubarmhjertig mod den der ikke har øvet barmhjertighed. Barmhjertigheden triumferer over dommen.
14  Hvad gavner det, mine brødre, hvis en siger han har tro, men han ikke har gerninger? Den tro kan ikke frelse ham, vel?
15  Hvis en broder eller en søster er nøgen og mangler den daglige føde,
16  og en af jer siger til dem: „Gå bort i fred, hold jer varme og mætte,“ men I ikke giver dem det fornødne til legemet, hvad gavner det så?
17  Således er også troen, hvis den ikke har gerninger, i sig selv død.
18  Dog vil en sige: „Du har tro og jeg har gerninger. Vis mig din tro uden gerningerne, og jeg skal vise dig min tro af mine gerninger.“
19  Du tror der er én Gud, ikke sandt? Det gør du vel i. Dog, dæmonerne tror også — og gyser.
20  Men vil du gerne vide, du tomme menneske, at tro uden gerninger er uvirksom?
21  Blev ikke Abraham, vor fader, erklæret retfærdig som følge af gerninger, efter at han havde anbragt sin søn Isak som offer på alteret?
22  Du ser at troen virkede sammen med hans gerninger, og ved [hans] gerninger blev troen gjort fuldkommen,
23  og det skriftsted blev opfyldt som siger: „Abraham troede på Jehova, og det blev tilregnet ham som retfærdighed,“ og han blev kaldt „Jehovas ven“.
24  I ser at et menneske bliver erklæret retfærdigt som følge af gerninger, og ikke som følge af tro alene.
25  Blev ikke også skøgen Rahab på samme måde erklæret retfærdig som følge af gerninger, efter at hun havde taget gæstfrit imod sendebudene og sendt dem bort ad en anden vej?
26  Ja, ligesom legemet er dødt uden ånd, således er også troen død uden gerninger.
jakob 3
3  Ikke mange af jer bør blive lærere, mine brødre, da I ved at vi vil få en tungere dom.
2  For vi fejler alle mange gange. Hvis nogen ikke fejler i ord, så er han en fuldkommen mand, i stand til også at tøjle hele [sit] legeme.
3  Når vi lægger bidsler i hestenes munde for at de skal adlyde os, styrer vi også hele deres krop.
4  Se! Selv både, skønt de er så store og drives af hårde vinde, styres af et meget lille ror dertil hvor styrmanden har bestemt han vil hen.
5  Således er også tungen et lille lem og praler dog stort. Se, hvor lille en ild der skal til for at tænde en stor skov i brand!
6  Og tungen er en ild. Tungen er gjort til en verden af uretfærdighed blandt vore lemmer, for den pletter hele legemet og sætter det livets hjul der blev til ved vor fødsel, i flammer, og er selv sat i flammer af Gehenna.
7  For enhver art af vilde dyr såvel som af fugle og krybdyr og havdyr kan tæmmes og er blevet tæmmet af mennesket.
8  Men tungen kan intet menneske tæmme. Uregerlig, skadelig som den er, er den fuld af dødbringende gift.
9  Med den velsigner vi Jehova, ja Faderen, og med den forbander vi mennesker som er blevet til „i Guds lighed“.
10  Ud af den samme mund kommer velsignelse og forbandelse. Det er ikke ret, mine brødre, at dette bliver ved på denne måde.
11  Lader en kilde fersk og bittert [vand] vælde op af det samme hul?
12  Mine brødre, kan et figentræ frembringe oliven eller et vintræ figner? Saltvand kan heller ikke frembringe ferskvand.
13  Hvem er vís og forstandig iblandt jer? Lad ham ved sin gode adfærd vise sine gerninger med en mildhed der hører visdom til.
14  Men hvis I har bitter skinsyge og stridbarhed i jeres hjerte, så fremhæv ikke jer selv og lyv ikke imod sandheden.
15  Dette er ikke den visdom der kommer ned ovenfra, men [den] jordiske, sjælelige, dæmoniske.
16  For hvor der er skinsyge og stridbarhed, dér er der uro og alt hvad der er slet.
17  Men visdommen ovenfra er først og fremmest ren, derefter fredsstiftende, rimelig, rede til at adlyde, fuld af barmhjertighed og gode frugter, ikke partisk, ikke hyklerisk.
18  Desuden får retfærdigheds frugt sin sæd sået i fred for dem som stifter fred.
jakob 4
4  Hvorfra stammer krige og hvorfra stridigheder iblandt jer? Stammer de ikke herfra: fra jeres trang til sanselige nydelser som fører krig i jeres lemmer?
2  I ønsker, og dog får I ikke. I myrder og begærer, og dog kan I ikke opnå noget. I strides og kriges. I får ikke, fordi I ikke beder.
3  I beder, og dog modtager I ikke noget, fordi I beder med et uret formål, for at bruge [det] på jeres trang til sanselige nydelser.
4  Ægteskabsbrydersker, ved I ikke at venskabet med verden er fjendskab med Gud? Enhver der ønsker at være ven med verden, gør sig derfor til fjende af Gud.
5  Eller mener I at det er til ingen nytte skriftstedet siger: „Med tendens til misundelse længes den ånd som bor i os“?
6  Men den ufortjente godhed han skænker er større. Derfor siges der: „Gud står de hovmodige imod, men han skænker de ydmyge ufortjent godhed.“
7  I skal derfor underordne jer Gud; men stå Djævelen imod, og han vil flygte fra jer.
8  Kom nær til Gud, og han vil komme nær til jer. Gør jeres hænder rene, I syndere, og rens jeres hjerter, I ubeslutsomme.
9  Føl [jeres] elendighed og sørg og græd. Lad jeres latter forvandles til sorg, og [jeres] glæde til modløshed.
10  Ydmyg jer for Jehova, og han vil ophøje jer.
11  Hold op med at bagtale hinanden, brødre. Den der bagtaler en broder eller dømmer sin broder, bagtaler loven og dømmer loven; og når du dømmer loven, er du ikke en lovens gører men dens dommer.
12  Én er lovgiver og dommer, han som er i stand til at frelse og ødelægge. Men du, hvem er du, at du dømmer din næste?
13  Hør nu, I som siger: „I dag eller i morgen vil vi rejse til den og den by og tilbringe et år dér, og vi vil gøre forretninger og opnå fortjeneste,“
14  I som ikke ved hvad jeres liv vil være i morgen. For I er en tåge der viser sig for en kort tid og derefter forsvinder.
15  I stedet burde I sige: „Hvis Jehova vil, skal vi leve og også gøre dette eller hint.“
16  Men nu er I stolte over jeres pralerier. Al sådan stolthed er ond.
17  Derfor, den der ved hvad der er ret at gøre og dog ikke gør det, for ham er det at synde.
jakob 5
5  Hør nu, I rige, græd, hyl over jeres elendigheder som kommer over jer.
2  Jeres rigdom er rådnet, og jeres yderklæder er blevet mølædt.
3  Jeres guld og sølv er rustet op, og dets rust skal være et vidnesbyrd imod jer og æde jeres kød. Noget ligesom ild har I samlet sammen i de sidste dage.
4  Se! Lønnen til arbejderne som har høstet jeres marker, den som I har holdt tilbage, skriger, og nødråbene fra høstfolkene er kommet Hærstyrkers Jehova for øre.
5  I har levet i luksus på jorden og er gået ind for sanselig nydelse. I har mæsket jeres hjerter på slagtedagen.
6  I har fordømt, I har myrdet den retfærdige. Står han jer ikke imod?
7  Vær derfor tålmodige, brødre, indtil Herrens nærværelse. Se! Landmanden venter på jordens dyrebare frugt, idet han er tålmodig med den, indtil han får tidligregn og sildigregn.
8  I må også være tålmodige; styrk jeres hjerter, for Herrens nærværelse er kommet nær.
9  Suk ikke imod hinanden, brødre, for at I ikke skal blive dømt. Se! Dommeren står foran dørene.
10  Brødre, tag profeterne, som talte i Jehovas navn, som eksempel med hensyn til at lide ondt og være tålmodige.
11  Se! Vi priser dem lykkelige som har holdt ud. I har hørt om Jobs udholdenhed og set hvordan Jehova lod det ende, at Jehova er meget medfølende og barmhjertig.
12  Men frem for alt, mine brødre, hold op med at sværge; [sværg] hverken ved himmelen eller ved jorden eller med nogen anden ed. Men lad jeres ja betyde ja, og jeres nej, nej, for at I ikke skal falde under dom.
13  Lider nogen iblandt jer ondt? Lad ham fortsat bede. Er nogen vel til mode? Lad ham synge salmer.
14  Er nogen iblandt jer syg? Lad ham tilkalde menighedens ældste, og lad dem bede over ham og indgnide ham med olie i Jehovas navn.
15  Og troens bøn vil gøre den sløje rask, og Jehova vil rejse ham op. Og hvis han har begået synder, vil det blive ham tilgivet.
16  Bekend derfor åbent jeres synder for hinanden og bed for hinanden, for at I kan blive helbredt. En retfærdigs bøn har megen kraft, når den er i virksomhed.
17  Elias var et menneske med de samme svagheder som vi, og dog bad han en bøn om at det ikke skulle regne; og det regnede ikke over landet i tre år og seks måneder.
18  Og han bad igen, og himmelen gav regn og landet frembragte sin frugt.
19  Mine brødre, hvis nogen iblandt jer er faret vild fra sandheden og en omvender ham,
20  da skal I vide at den der omvender en synder fra hans vejs vildfarelse, frelser hans sjæl fra døden og dækker over en mængde synder.
1 peter 1
1  Peter, en Jesu Kristi apostel, til de midlertidige indbyggere der er spredt rundt om i Pontus, Galatien, Kappadokien, Asien og Bitynien, dem der er udvalgt
2  efter Guds, Faderens, forudviden, med helliggørelse ved ånden, til lydighed og bestænkelse med Jesu Kristi blod: Måtte ufortjent godhed og fred blive jer stadig rigeligere til del.
3  Velsignet være vor Herre Jesu Kristi Gud og Fader, for i sin store barmhjertighed har han givet os en ny fødsel til et levende håb ved Jesu Kristi opstandelse fra de døde,
4  til en uforgængelig og ubesmittet og uvisnelig arv. Den er bevaret i himlene til jer,
5  som bliver bevogtet ved Guds kraft gennem tro til en frelse der er rede til at blive åbenbaret i den sidste tid.
6  Over dette glæder I jer usigeligt, skønt I nu en kort tid, om nødvendigt, bedrøves ved forskellige prøvelser,
7  for at den prøvede ægthed af jeres tro, som er af langt større værdi end guld der forgår til trods for at det prøves med ild, kan blive fundet at være årsag til pris og herlighed og ære ved Jesu Kristi åbenbarelse.
8  Skønt I aldrig har set ham, elsker I ham. Skønt I ikke ser ham nu, tror I dog på ham og glæder jer overmåde med en uudsigelig og herliggjort glæde,
9  idet I når endemålet for jeres tro, jeres sjæles frelse.
10  I denne frelse har profeterne flittigt gransket og forsket, de som profeterede om den ufortjente godhed der var bestemt for jer.
11  De blev ved med at undersøge hvilken tid eller hvilken slags [tid] ånden i dem angav om Kristus, når den forud vidnede om de lidelser der var bestemt for Kristus og om de herligheder der skulle følge efter disse.
12  Det blev åbenbaret dem at det ikke var sig selv men jer de tjente med det der nu er blevet meddelt jer gennem dem som har forkyndt jer den gode nyhed ved hellig ånd udsendt fra himmelen. Netop dette nærer engle et brændende ønske om at spejde ind i.
13  Gør derfor jeres sind klar til at arbejde, hold jer fuldstændig ædru; sæt jeres håb til den ufortjente godhed der skal bringes til jer ved Jesu Kristi åbenbarelse.
14  Som lydige børn skal I ophøre med at lade jer forme efter de ønsker I før havde i jeres uvidenhed,
15  men I skal, i overensstemmelse med den Hellige som kaldte jer, også selv være hellige i hele [jeres] adfærd,
16  for der står skrevet: „I skal være hellige, for jeg er hellig.“
17  Og hvis I påkalder Faderen, som dømmer upartisk efter hver enkelts gerning, må I færdes med frygt den tid jeres udlændighed varer.
18  For I ved at det ikke var med forgængelige ting, med sølv eller guld, I blev udfriet fra den frugtesløse form for adfærd som er overleveret jer fra forfædrene.
19  Men det var med dyrebart blod, som [med blodet] af et dadelfrit og fejlfrit lam, nemlig Kristi [blod].
20  Han var ganske vist forud kendt før verdens grundlæggelse, men ved tidernes ende blev han gjort kendt for jeres skyld,
21  I som gennem ham har fået tro på Gud, der oprejste ham fra de døde og gav ham herlighed, så jeres tro og håb kunne være rettet mod Gud.
22  Nu da I har renset jeres sjæle ved lydighed mod sandheden, med en broderlig hengivenhed til følge som er uden hykleri, så elsk hinanden inderligt af hjertet.
23  I er jo født på ny, ikke ved en forgængelig men ved en uforgængelig sæd, gennem [den] levende og blivende Guds ord.
24  For „alt kød er som græs, og al dets herlighed er som græssets blomst; græsset visner, og blomsten falder af,
25  men Jehovas ord forbliver til evig tid.“ Og dette er „ordet“, det som er blevet jer forkyndt som en god nyhed.
1 peter 2
2  Derfor, aflæg al slethed og al svig og hykleri og misundelse og alle former for bagtalelse,
2  [og] hig som nyfødte spædbørn efter ordets uforfalskede mælk, for at I ved den kan vokse op til frelse,
3  om I ellers har smagt at Herren er god.
4  Idet I kommer til ham, en levende sten, der vel er forkastet af mennesker, men er udvalgt, værdifuld, for Gud,
5  bliver I også selv som levende sten opbygget som et åndeligt hus til at være et helligt præsteskab, der skal bringe åndelige ofre, velbehagelige for Gud ved Jesus Kristus.
6  For der står i Skriften: „Se! Jeg lægger i Zion en udvalgt sten, en værdifuld hjørnegrundsten; og den der tror på den, vil afgjort ikke blive skuffet.“
7  Det er altså for jer han er værdifuld, for jer som tror; men for dem som ikke tror „er den selv samme sten som bygmestrene forkastede, blevet hovedhjørnesten“
8  og „en snublesten og en anstødsklippe“. De snubler fordi de er ulydige mod ordet. Til dette var de også bestemt.
9  Men I er „en udvalgt slægt, et kongeligt præsteskab, en hellig nation, et folk til [at være] en særlig ejendom, for at I vidt og bredt skal forkynde hans dyder“, han som har kaldt jer ud af mørket ind til sit vidunderlige lys.
10  Engang var I ikke et folk, men nu er I Guds folk; det var jer der ikke var blevet vist barmhjertighed, men nu er det jer der er blevet vist barmhjertighed.
11  I elskede, jeg tilskynder jer som udlændinge og midlertidige indbyggere til at holde jer fra de kødelige lyster, som fører krig mod sjælen.
12  Bevar jeres adfærd god blandt folk fra nationerne, så at de, som følge af jeres gode gerninger hvortil de er øjenvidner, kan herliggøre Gud på den dag [han] inspicerer, for det som de [nu] bagtaler jer for som forbrydere.
13  For Herrens skyld skal I underordne jer enhver menneskeskabt [instans], hvad enten det er en konge som den højerestående,
14  eller landshøvdinger som dem der sendes af ham for at straffe forbrydere og rose dem der gør det gode.
15  For således er Guds vilje, at I ved at gøre det gode kan få de ufornuftige menneskers uvidende snak til at forstumme.
16  Vær som frie, og dog ikke som de der har friheden som et dække for slethed, men som trælle for Gud.
17  Ær alle slags [mennesker], elsk hele brodersamfundet, frygt Gud, ær kongen.
18  Lad tjenere i et hus underordne sig [deres] herrer med al [skyldig] frygt, ikke kun de gode og rimelige, men også dem som er vanskelige at behage.
19  For hvis nogen på grund af samvittighed over for Gud udstår genvordigheder og lider uretfærdigt, er det velset.
20  For hvilken hæder er der ved at holde ud når I synder og bliver slået? Men hvis I holder ud når I gør det gode og lider, er det velset hos Gud.
21  Det var jo det I blev kaldet til, for også Kristus led for jer, hvorved han efterlod jer et forbillede så I kan følge lige i hans fodspor.
22  Han begik ikke synd, [og] der blev heller ikke fundet svig i hans mund.
23  Når han blev skældt ud, skældte han ikke igen. Når han led, truede han ikke, men overgav sig til ham der dømmer retfærdigt.
24  Han bar selv vore synder i sit legeme på pælen, for at vi skulle være døde og borte fra synderne og leve for retfærdigheden. Og „ved hans sår blev I helbredt“.
25  For I var som får der var faret vild; men nu er I vendt tilbage til jeres sjæles hyrde og tilsynsmand.
1 peter 3
3  På samme måde skal I hustruer underordne jer jeres egne mænd, for at de af dem som ikke er lydige mod ordet, kan vindes uden ord ved [deres] hustruers adfærd
2  efter at have været øjenvidner til jeres rene adfærd og dybe respekt.
3  Lad ikke jeres prydelse være det udvendige, håret I fletter, guldsmykkerne I tager på eller yderklæderne I bærer,
4  men lad det være hjertets skjulte menneske, med den stille og milde ånds uforgængelige [klædedragt], der er af stor værdi i Guds øjne.
5  For således plejede også tidligere de hellige kvinder som håbede på Gud, at pryde sig, idet de underordnede sig deres egne mænd,
6  ligesom Sara plejede at adlyde Abraham, idet hun kaldte ham „herre“. Og I er blevet hendes børn, hvis I altså bliver ved med at gøre det gode uden at frygte noget som kunne skræmme.
7  I mænd skal på samme måde leve sammen med dem i overensstemmelse med kundskab, idet I viser dem ære som det svagere kar, det kvindelige, da I også er arvinger sammen med dem til den ufortjente gave som livet er, for at jeres bønner ikke skal blive hindret.
8  Og endelig skal I alle være enssindede, idet I viser medfølelse, nærer broderlig hengivenhed, har inderlig medlidenhed, er ydmyge af sind,
9  ikke gengælder skade med skade eller skældsord med skældsord, men tværtimod velsigner, for hertil blev I kaldet, så I kan arve velsignelse.
10  For „lad den der vil elske livet og se gode dage, holde sin tunge fra ondt og [sine] læber fra at tale svig,
11  og lad ham vende sig fra ondt og gøre godt; lad ham søge fred og jage efter den.
12  For Jehovas øjne hviler på de retfærdige, og hans ører lytter til deres bøn; men Jehovas ansigt er imod dem der gør onde ting.“
13  Og hvem er der som kan skade jer hvis I bliver nidkære for det gode?
14  Men selv om I også skulle lide for retfærdigheds skyld er I lykkelige. Og det de frygter, må I ikke frygte, og bliv heller ikke foruroliget.
15  Men I skal hellige Messias som Herre i jeres hjerter, idet I altid er rede til at forsvare jer over for enhver som kræver jer til regnskab for det håb der er i jer, men gør det med mildhed og dyb respekt.
16  Bevar en god samvittighed, så de der taler krænkende om jeres gode adfærd i forbindelse med Kristus, må blive til skamme med hensyn til det I bagtales for.
17  Det er nemlig bedre at lide fordi man gør det gode, hvis det er det Guds vilje vil, end fordi man gør det onde.
18  Selv Kristus døde jo én gang for alle for [vore] synders skyld, en retfærdig for uretfærdige, for at han kunne føre jer til Gud, idet han blev overgivet til døden i kødet, men blev gjort levende i ånden.
19  I denne [tilstand] tog han også hen og forkyndte for ånderne der var i fængsel,
20  dem som havde været ulydige dengang Guds tålmodighed ventede i Noas dage, mens arken blev bygget; i den blev nogle få, det vil sige otte sjæle, bragt sikkert igennem vandet.
21  Det som svarer hertil, nemlig dåb (ikke fjernelse af kødets snavs, men en anmodning til Gud om en god samvittighed), frelser nu også jer gennem Jesu Kristi opstandelse.
22  Han er ved Guds højre hånd, for han tog bort til himmelen, og engle og myndigheder og magter blev underlagt ham.
1 peter 4
4  Derfor, da Kristus har lidt i kødet, skal også I væbne jer med det samme sindelag; for den der har lidt i kødet er hørt op med at synde,
2  så at han resten af [sin] tid i kødet ikke mere lever for menneskers lyster, men for Guds vilje.
3  Det er nemlig nok at I i den tid der er gået har gjort nationernes vilje, da I vandrede i skamløse gerninger, lyster, overdreven nydelse af vin, sviregilder, drikkelag og utilladelig afgudsdyrkelse.
4  De finder det mærkeligt at I ikke fortsat løber sammen med dem mod den samme udsvævelsernes sump, og bliver ved med at spotte jer.
5  Men de skal aflægge regnskab over for den der er rede til at dømme levende og døde.
6  Ja, af den grund blev den gode nyhed også forkyndt for døde, for at de, set fra menneskers standpunkt, kunne blive dømt med hensyn til kødet, men, set fra Guds standpunkt, kunne leve med hensyn til ånden.
7  Men alle tings ende er kommet nær. Vær derfor sunde i sindet og vær årvågne med hensyn til at bede.
8  Frem for alt, hav inderlig kærlighed til hinanden, for kærlighed dækker over en mængde synder.
9  Vær gæstfri mod hinanden uden knurren.
10  I samme forhold som hver enkelt har fået en gave, skal I bruge den sådan at I tjener hinanden som gode husholdere over Guds ufortjente godhed, der kommer til udtryk på forskellige måder.
11  Når nogen taler, [så lad ham tale] som var det hellige udsagn fra Gud; når nogen tjener, [så lad ham tjene] som afhængig af den styrke Gud skænker, således at Gud i alle ting kan blive herliggjort gennem Jesus Kristus. Herligheden og magten er hans i evighedernes evigheder. Amen.
12  I elskede, I skal ikke finde det mærkeligt at der til jeres prøvelse brænder en ild iblandt jer, som om der hændte jer noget mærkeligt.
13  Tværtimod, bliv ved med at fryde jer, da I jo er delagtige i Messias’ lidelser, så I også kan fryde jer og juble ved hans herligheds åbenbarelse.
14  Hvis I bliver skældt ud for Kristi navns skyld, er I lykkelige, for herlighedens [ånd], ja Guds ånd, hviler over jer.
15  Men lad ingen af jer lide som morder eller tyv eller forbryder eller en der har travlt med andres sager.
16  Men hvis [han lider] som kristen, så lad ham ikke føle skam, men lad ham blive ved med at herliggøre Gud i dette navn.
17  For den fastsatte tid er inde til at dommen skal begynde med Guds hus. Og hvis den begynder med os først, hvad vil enden så blive for dem som ikke er lydige mod Guds gode nyhed?
18  „Og hvis den retfærdige bliver frelst med besvær, hvor vil den ugudelige og synderen så vise sig?“
19  Lad derfor også dem som lider i harmoni med Guds vilje, blive ved med at betro deres sjæle til en trofast Skaber, mens de fortsætter med at gøre det gode.
1 peter 5
5  De ældste iblandt jer giver jeg derfor denne tilskyndelse, jeg, deres medældste og vidne til Messias’ lidelser og delagtig i den herlighed som skal åbenbares:
2  Vær hyrder for Guds hjord i jeres varetægt, ikke tvungent, men villigt; heller ikke af kærlighed til uærlig vinding, men af iver;
3  heller ikke som nogle der spiller herrer over dem der udgør Guds arv, men ved at være eksempler for hjorden.
4  Og når overhyrden er blevet gjort kendt, vil I modtage herlighedens uvisnelige krone.
5  På samme måde skal I yngre mænd underordne jer de ældre. Men I skal alle iføre jer ydmyghed over for hinanden, for Gud står de hovmodige imod, men han skænker de ydmyge ufortjent godhed.
6  Ydmyg jer derfor under Guds vældige hånd, så han til sin tid kan ophøje jer;
7  kast samtidig al jeres bekymring på ham, for han tager sig af jer.
8  Vær ædru, hold jer vågne. Jeres modstander, Djævelen, går omkring som en brølende løve og søger [nogen] at opsluge.
9  Stå ham imod, faste i troen, idet I ved at det samme i retning af lidelser fuldbyrdes på hele samfundet af jeres brødre i verden.
10  Men efter at I har lidt en kort tid, vil al ufortjent godheds Gud, som kaldte jer til sin evige herlighed i samhørighed med Kristus, selv fuldende jeres oplæring, han vil gøre jer faste, han vil gøre jer stærke.
11  Ham tilhører magten for evigt. Amen.
12  Gennem Silvanus, en trofast broder, hvad jeg regner ham for at være, har jeg skrevet til jer i få [ord] for at opmuntre [jer] og for at aflægge et indtrængende vidnesbyrd om at dette er den sande ufortjente godhed fra Gud; stå fast i den.
13  Hun som er i Babylon, udvalgt ligesom [I], sender jer sine hilsener, og det gør også Markus, min søn.
14  Hils hinanden med et kærligt kys. Måtte alle I som er i samhørighed med Kristus have fred.
2 peter 1
1  Simon Peter, en Jesu Kristi træl og apostel, til dem der ligesom vi har opnået troens privilegium ved vor Guds og [vor] Frelsers, Jesu Kristi, retfærdighed:
2  Måtte ufortjent godhed og fred blive jer stadig rigeligere til del ved nøjagtig kundskab om Gud og om Jesus, vor Herre,
3  eftersom hans guddommelige magt frit har givet os alt det der vedrører liv og gudhengivenhed, gennem den nøjagtige kundskab om ham som kaldte os ved herlighed og dyd.
4  Derved har han frit givet os de dyrebare og største løfter, for at I ved dem kan blive delagtige i guddommelig natur efter at være undsluppet det fordærv der er i verden som følge af begær.
5  Ja, af netop denne grund skal I, ved at anvende al iver og alvor, til jeres tro føje dyd, til [jeres] dyd kundskab,
6  til [jeres] kundskab selvbeherskelse, til [jeres] selvbeherskelse udholdenhed, til [jeres] udholdenhed gudhengivenhed,
7  til [jeres] gudhengivenhed broderlig hengivenhed, til [jeres] broderlige hengivenhed kærlighed.
8  For hvis disse [egenskaber] er i jer og strømmer over, vil de afholde jer fra at blive uvirksomme eller uden frugt med hensyn til den nøjagtige kundskab om vor Herre Jesus Kristus.
9  Den i hvem disse [egenskaber] ikke er til stede er nemlig blind, idet han lukker sine øjne [for lyset] og er blevet glemsom med hensyn til renselsen fra sine synder i fortiden.
10  Derfor, brødre, skal I så meget mere gøre jeres yderste for at befæste jeres kaldelse og udvælgelse; for hvis I bliver ved med at gøre dette vil I aldrig nogen sinde snuble.
11  Ja, således vil der i rigt mål blive givet jer adgang til vor Herres og Frelsers, Jesu Kristi, evige rige.
12  Derfor vil jeg altid være indstillet på at minde jer om disse ting, skønt I kender [dem] og er befæstede i sandheden som er nærværende [hos jer].
13  Men jeg anser det for ret, så længe jeg er i dette telt, at vække jer ved påmindelse,
14  idet jeg ved at jeg snart skal lægge mit telt væk, sådan som også vor Herre Jesus Kristus har tilkendegivet mig det.
15  Så jeg vil også til enhver tid gøre mit yderste for at I efter min bortgang skal kunne minde jer selv om disse ting.
16  Det var jo ikke snedigt opfundne fabler vi fulgte da vi gjorde jer bekendt med vor Herre Jesu Kristi kraft og nærværelse; nej, vi havde været øjenvidner til hans storhed.
17  For han modtog ære og herlighed fra Gud, Faderen, da ord som disse blev fremført for ham af den storslåede herlighed: „Dette er min søn, min elskede, som jeg selv har godkendt.“
18  Ja, disse ord hørte vi blive fremført fra himmelen mens vi var sammen med ham på Det Hellige Bjerg.
19  Derfor har vi det profetiske ord mere stadfæstet; det gør I vel i at give agt på — som på en lampe der skinner på et mørkt sted, indtil dagen bryder frem og en dagstjerne står op — i jeres hjerter.
20  For I ved først og fremmest dette, at ingen profeti i Skriften udspringer af nogen privat fortolkning.
21  For aldrig er en profeti blevet fremført ved et menneskes vilje, men mennesker udtalte [ord] fra Gud idet de blev ført af hellig ånd.
2 peter 2
2  Der optrådte imidlertid også falske profeter blandt folket, ligesom der også vil være falske lærere blandt jer. De vil liste ødelæggende sekter ind og vil endog fornægte den herre som har købt dem, og vil derved bringe hurtig ødelæggelse over sig selv.
2  Og mange vil følge deres skamløse gerninger, og på grund af dem vil sandhedens vej blive spottet.
3  Og i havesyge vil de udnytte jer med falske ord. For dem er dommen fra gammel tid ikke uvirksom, og deres ødelæggelse slumrer ikke.
4  Det er afgjort at når Gud ikke skånede de engle som havde syndet, men kastede dem i Tartaros og derved overgav dem til det tætte mørkes gruber for at de skulle bevogtes til dom,
5  og når han ikke skånede en gammel verden, men bevarede Noa, en forkynder af retfærdighed, sammen med syv andre, da han bragte en vandflod over en verden af ugudelige,
6  og når han fordømte byerne Sodoma og Gomorra ved at lægge dem i aske og derved satte et eksempel for ugudelige med hensyn til kommende ting,
7  men udfriede den retfærdige Lot, som var stærkt plaget af lovbrydernes skamløse adfærd —
8  for ved det denne retfærdige mand så og hørte mens han boede iblandt dem, pintes han dag efter dag i sin retfærdige sjæl på grund af deres lovløse gerninger —
9  så forstår Jehova at udfri gudhengivne mennesker af prøvelse og at bevogte uretfærdige til afskærelse på dommens dag,
10  og især dem som går efter kødet med begær efter at besmitte det, og som ser ned på herredømme. Dristige, selvrådige, skælver de ikke for sådanne som er herlige, men spotter,
11  hvorimod engle, skønt de er større i styrke og magt, ikke fremfører spottende anklage imod dem, af respekt for Jehova.
12  Men disse [mennesker] som spotter det de ikke kender, vil som fornuftløse dyr der af natur er født til at fanges og forgå, også forgå i deres fordærvelse,
13  idet de øver uret mod sig selv som løn for at øve uret. De anser vellevned om dagen for en nydelse. De er pletter og fejl, de som svælger i deres bedrageriske lærdomme mens de fester sammen med jer.
14  De har øjne der er fulde af ægteskabsbrud og som ikke kan ophøre med synd, og de lokker ubefæstede sjæle. De har et hjerte der er opøvet i havesyge. De er forbandelsens børn.
15  Idet de har forladt den lige vej er de faret vild. De har fulgt Bileams, Beors [søns], vej, han som elskede lønnen for at øve uret
16  men fik en retledning for sin krænkelse af hvad der var ret. Et umælende lastdyr ytrede sig med et menneskes stemme og hindrede profetens vanvid.
17  Disse er kilder uden vand, og tåger der drives af en voldsom storm; til dem er mørkets mulm holdt rede.
18  For de ytrer sig med overmodige, frugtesløse udtalelser, og ved kødets lyster og ved skamløse gerninger lokker de dem som er lige ved at undslippe fra folk der færdes i vildfarelse.
19  Mens de lover dem frihed, er de selv fordærvelsens trælle. For den man overvindes af, er man træl af.
20  Det er afgjort at hvis de, efter at være undsluppet verdens besmittelser ved nøjagtig kundskab om Herren og Frelseren Jesus Kristus, igen bliver indviklet i netop disse ting og bliver overvundet, er det sidste blevet værre for dem end det første.
21  Det ville nemlig have været bedre for dem ikke at have fået nøjagtig kundskab om retfærdighedens vej, end, efter at have fået nøjagtig kundskab, at vende sig bort fra det hellige bud som var blevet overgivet dem.
22  Det er gået dem som det sande ordsprog siger: „En hund vender tilbage til sit eget bræk, og en badet so for at vælte sig i sølen.“
2 peter 3
3  I elskede, dette er nu det andet brev jeg skriver til jer, hvori jeg, som i det første, ved påmindelse søger at vække jeres klare tænkeevne,
2  så I husker de udtalelser som tidligere er fremsat af de hellige profeter, og budet fra Herren og Frelseren gennem jeres apostle.
3  Dette skal I først og fremmest vide, at i de sidste dage vil der komme folk som angriber med latterliggørelse og som vandrer efter deres egne ønsker
4  og siger: „Hvor er denne hans lovede nærværelse? Fra den dag vore forfædre sov ind [i døden], er alt jo forblevet ganske som det var fra skabelsens begyndelse.“
5  I overensstemmelse med deres eget ønske undgår dette nemlig deres opmærksomhed, at der fra gammel tid var himle til samt en jord der var fremstået kompakt af vand og midt i vand ved Guds ord;
6  og ved disse [vande] led den daværende verden undergang da den blev oversvømmet af vand.
7  Men ved det samme ord er de himle og den jord som er nu, gemt til ild og bevaret til de ugudelige menneskers doms og undergangs dag.
8  Men lad ikke dette ene undgå jeres opmærksomhed, I elskede, at én dag er for Jehova som tusind år, og tusind år som én dag.
9  Jehova er ikke langsom med hensyn til sit løfte, sådan som nogle opfatter [det som] langsomhed, men han er tålmodig med jer, da han ikke ønsker at nogen skal lide undergang, men at alle skal nå til en sindsændring.
10  Dog vil Jehovas dag komme som en tyv; på den [dag] vil himlene forsvinde med en sydende støj og de stærkt ophedede elementer vil blive opløst, og jorden og alt menneskeværk på den vil blive afdækket.
11  Da alt dette således skal opløses, hvilken slags mennesker bør I da ikke være, med handlinger der hører en hellig adfærd og gudhengivenhed til,
12  mens I venter på Jehovas dags nærværelse og altid har den i tanke, [den dag] hvorved brændende himle skal opløses og stærkt ophedede elementer vil smelte!
13  Men efter hans løfte venter vi nye himle og en ny jord hvori retfærdighed skal bo.
14  Derfor, I elskede, da I venter dette, så gør jeres yderste for til sidst af ham at blive fundet uplettede og dadelfri og i fred.
15  Regn desuden vor Herres tålmodighed for frelse, sådan som også vor elskede broder Paulus ifølge den visdom der er givet ham, har skrevet til jer,
16  når han taler om dette, således som han også gør i alle [sine] breve. I dem er der imidlertid nogle ting som er vanskelige at forstå og som de uoplyste og ubefæstede fordrejer, sådan som [de] også [gør] med de øvrige skrifter, til deres egen undergang.
17  Derfor, I elskede, da I har denne forudviden, så vogt jer at I ikke føres med af lovbrydernes vildfarelse og kommer bort fra jeres eget faste ståsted.
18  Nej, fortsæt med at vokse i vor Herres og Frelsers, Jesu Kristi, ufortjente godhed og kundskab. Ham tilhører herligheden både nu og til evighedens dag.
1 johannes 1
1  Det som var fra begyndelsen, som vi har hørt, som vi har set med vore øjne, som vi har betragtet opmærksomt og vore hænder har følt på, livets ord
2  (ja, livet blev gjort kendt, og vi har set det og vi vidner for jer og fortæller jer om det, det evige liv som var hos Faderen og som blev gjort kendt for os),
3  det som vi har set og hørt, fortæller vi også jer om, for at også I må have fællesskab med os. Og dette vort fællesskab er med Faderen og med hans søn, Jesus Kristus.
4  Og vi skriver dette for at vor glæde kan være hel og fuld.
5  Og dette er det budskab som vi har hørt fra ham og forkynder for jer, at Gud er lys, og der er slet intet mørke forbundet med ham.
6  Hvis vi siger: „Vi har fællesskab med ham,“ og vi dog fortsætter med at vandre i mørket, lyver vi og handler ikke efter sandheden.
7  Men hvis vi vandrer i lyset ligesom han selv er i lyset, har vi fællesskab med hinanden, og Jesu, hans søns, blod renser os fra al synd.
8  Hvis vi siger: „Vi har ingen synd,“ vildleder vi os selv, og sandheden er ikke i os.
9  Hvis vi bekender vore synder, er han trofast og retfærdig, så han tilgiver os vore synder og renser os fra al uretfærdighed.
10  Hvis vi siger: „Vi har ikke syndet,“ gør vi ham til en løgner, og hans ord er ikke i os.
1 johannes 2
2  Mine småbørn, jeg skriver dette til jer for at I ikke skal begå en synd. Og dog, hvis nogen begår en synd, har vi en hjælper hos Faderen, Jesus Kristus, en retfærdig.
2  Og han er sonoffer for vore synder, og ikke blot for vore men også for hele verdens.
3  Og på dette kender vi at vi har lært ham at kende, om vi fortsat holder hans bud.
4  Den der siger: „Jeg har lært ham at kende,“ og dog ikke holder hans bud, er en løgner, og sandheden er ikke i denne.
5  Men den der overholder hans ord, i denne er kærligheden til Gud virkelig gjort fuldkommen. På dette kender vi at vi er i samhørighed med ham.
6  Den der siger at han forbliver i samhørighed med ham, er skyldig også selv fortsat at vandre sådan som Han vandrede.
7  I elskede, jeg skriver ikke et nyt bud til jer, men et gammelt bud som I har haft fra begyndelsen. Dette gamle bud er det ord som I har hørt.
8  På den anden side er det et nyt bud jeg skriver til jer, hvilket er sandt i hans og i jeres tilfælde, for mørket er ved at forsvinde og det sande lys skinner allerede.
9  Den der siger at han er i lyset og dog hader sin broder, er stadig i mørket.
10  Den der elsker sin broder forbliver i lyset, og der er ingen årsag til snublen og fald hos ham.
11  Men den der hader sin broder er i mørket og vandrer i mørket, og han ved ikke hvor han går hen, for mørket har forblindet hans øjne.
12  Jeg skriver til jer, børnlille, fordi jeres synder er blevet tilgivet jer for hans navns skyld.
13  Jeg skriver til jer, fædre, fordi I har lært ham at kende, ham som er fra begyndelsen. Jeg skriver til jer, unge mænd, fordi I har sejret over den onde. Jeg har skrevet til jer, børn, fordi I har lært Faderen at kende.
14  Jeg har skrevet til jer, fædre, fordi I har lært ham at kende, ham som er fra begyndelsen. Jeg har skrevet til jer, unge mænd, fordi I er stærke og Guds ord forbliver i jer og I har sejret over den onde.
15  Elsk ikke verden eller det der er i verden. Hvis nogen elsker verden, er Faderens kærlighed ikke i ham;
16  for alt det der er i verden — kødets begær og øjnenes begær og praleriet med de midler man har at leve af — er ikke af Faderen, men er af verden.
17  Og verden forsvinder, og det gør dens begær også, men den der gør Guds vilje forbliver for evigt.
18  Børn, det er den sidste time, og som I har hørt at antikrist kommer, således er der allerede nu kommet mange antikrister; deraf erkender vi at det er den sidste time.
19  De udgik fra os, men de var ikke af vor slags; for hvis de havde været af vor slags, ville de være forblevet hos os. Men [de forlod os] for at det kunne blive gjort kendt at ikke alle er af vor slags.
20  Og I har en salvelse fra den hellige; alle har I kundskab.
21  Jeg har ikke skrevet til jer fordi I ikke kender sandheden, men fordi I kender den, og fordi ingen løgn er af sandheden.
22  Hvem er løgneren om det ikke er den der fornægter og siger at Jesus ikke er Messias? Denne er antikrist, den der fornægter Faderen og Sønnen.
23  Enhver der fornægter Sønnen, har heller ikke Faderen. Den der bekender Sønnen, har også Faderen.
24  Men hvad jer angår, så lad det som I har hørt fra begyndelsen forblive i jer. Hvis det I har hørt fra begyndelsen forbliver i jer, vil I også forblive i samhørighed med Sønnen og i samhørighed med Faderen.
25  Og dette er hvad der er lovet os, det han selv lovede os, det evige liv.
26  Dette har jeg skrevet til jer om dem som prøver at vildlede jer.
27  Men hvad jer angår, så forbliver den salvelse I modtog fra ham, i jer, og I trænger ikke til at nogen skal undervise jer; men ligesom salvelsen fra ham underviser jer i alt og er sand og ikke er løgn, ja, således som den har undervist jer, skal I forblive i samhørighed med ham.
28  Og nu, børnlille, forbliv i samhørighed med ham, så at vi, når han bliver gjort kendt, må have frimodighed og ikke blive gjort til skamme [og fjernet] fra ham ved hans nærværelse.
29  Når I ved at han er retfærdig, så erkender I at enhver som øver retfærdighed er blevet født som følge af ham.
1 johannes 3
3  Se hvilken kærlighed Faderen har skænket os, at vi kan kaldes Guds børn; og det er vi. Det er derfor verden ikke kender os, for den har ikke lært ham at kende.
2  I elskede, nu er vi Guds børn, men det er endnu ikke blevet gjort kendt hvad vi skal blive. Vi ved at når han gøres kendt skal vi blive som han, for vi skal se ham som han er.
3  Og enhver der har dette håb til ham, renser sig selv, ligesom Han er ren.
4  Enhver som øver synd øver også lovløshed, og synd er således lovløshed.
5  I ved også at Han blev gjort kendt for at tage [vore] synder bort, og der er ikke synd i ham.
6  Enhver som forbliver i samhørighed med ham øver ikke synd; enhver som øver synd har hverken set ham eller lært ham at kende.
7  Børnlille, lad ingen vildlede jer; den der øver retfærdighed er retfærdig, ligesom Han er retfærdig.
8  Den der øver synd er af Djævelen, for Djævelen har syndet fra begyndelsen. Derfor blev Guds søn gjort kendt, nemlig for at nedbryde Djævelens gerninger.
9  Enhver der er født som følge af Gud øver ikke synd, for Hans sæd forbliver i ham, og han kan ikke øve synd, for han er blevet født som følge af Gud.
10  Guds børn og Djævelens børn kendes på dette: Enhver som ikke øver retfærdighed er ikke af Gud, og det er den som ikke elsker sin broder heller ikke.
11  For dette er det budskab som I har hørt fra begyndelsen, at vi skal elske hinanden,
12  og ikke [være] som Kain, der var af den onde og slog sin broder ihjel. Og af hvilken grund slog han ham ihjel? Fordi hans egne gerninger var onde, men hans broders retfærdige.
13  I skal ikke undre jer, brødre, over at verden hader jer.
14  Vi ved at vi er gået over fra døden til livet, for vi elsker brødrene. Den der ikke elsker, forbliver i døden.
15  Enhver der hader sin broder er en manddraber, og I ved at ingen manddraber har evigt liv blivende i sig.
16  Ved dette har vi lært kærligheden at kende, at Han satte sin sjæl til for os; og vi er skyldige at sætte [vore] sjæle til for brødrene.
17  Men den der har denne verdens midler at leve af og ser sin broder lide nød og dog lukker sin inderlige medfølelses dør for ham, hvorledes kan Guds kærlighed forblive i ham?
18  Børnlille, lad os ikke elske med ord, heller ikke med tungen, men i gerning og sandhed.
19  På dette skal vi kende at vi er af sandheden, og vi skal berolige vort hjerte over for ham
20  med hensyn til hvad vort hjerte end måtte fordømme os for, for Gud er større end vort hjerte og kender alle ting.
21  I elskede, hvis vort hjerte ikke fordømmer [os], har vi frimodighed i tale over for Gud;
22  og hvad vi end beder om, får vi fra ham, fordi vi holder hans bud og gør det der er tiltalende i hans øjne.
23  Ja, dette er hans bud, at vi skal tro på hans søns Jesu Kristi navn og elske hinanden, sådan som han har givet os bud om.
24  Og den som holder hans bud forbliver i samhørighed med ham, og han i samhørighed med denne; og ved dette erkender vi at han forbliver i samhørighed med os, som følge af den ånd han gav os.
1 johannes 4
4  I elskede, tro ikke enhver inspireret udtalelse, men prøv de inspirerede udtalelser for at se om de er af Gud, for mange falske profeter er draget ud i verden.
2  I kender den inspirerede udtalelse fra Gud på dette: Enhver inspireret udtalelse der bekender Jesus Kristus som kommet i kødet, er af Gud,
3  men enhver inspireret udtalelse som ikke bekender Jesus, er ikke af Gud. Og dette er antikrists [inspirerede udtalelse] som I har hørt skal komme, og allerede nu er den i verden.
4  I er af Gud, børnlille, og I har sejret over dem, fordi han som er i samhørighed med jer er større end han som er i samhørighed med verden.
5  De er af verden; derfor taler de [om det der er] af verden, og verden hører på dem.
6  Vi er af Gud. Den der kender Gud, hører på os; den der ikke er af Gud, hører ikke på os. På dette kender vi sandhedens inspirerede udtalelse og vildfarelsens inspirerede udtalelse.
7  I elskede, lad os fortsat elske hinanden, for kærligheden er af Gud, og enhver som elsker, er født som følge af Gud og kender Gud.
8  Den som ikke elsker, har ikke lært Gud at kende, for Gud er kærlighed.
9  Ved dette blev Guds kærlighed gjort kendt i vort tilfælde, at Gud udsendte sin enestefødte søn til verden for at vi kunne vinde livet ved ham.
10  Kærligheden består i dette: ikke i at vi har elsket Gud, men i at han elskede os og udsendte sin søn som sonoffer for vore synder.
11  I elskede, når det er sådan Gud elskede os, er vi også skyldige at elske hinanden.
12  Ingen har nogen sinde set Gud. Hvis vi fortsat elsker hinanden, forbliver Gud i os og hans kærlighed gøres fuldkommen i os.
13  Ved dette erkender vi at vi forbliver i samhørighed med ham og han i samhørighed med os, at han har givet os af sin ånd.
14  Endvidere har vi selv set og vidner om at Faderen har udsendt sin søn som verdens Frelser.
15  Den der bekender at Jesus Kristus er Guds søn, med ham forbliver Gud i samhørighed og han i samhørighed med Gud.
16  Og vi har selv fået kundskab om og tro på den kærlighed som Gud har i vort tilfælde. Gud er kærlighed, og den der forbliver i kærligheden, forbliver i samhørighed med Gud, og Gud forbliver i samhørighed med ham.
17  På denne måde er kærligheden blevet gjort fuldkommen hos os, for at vi kan have frimodighed på dommens dag, for ligesom Han er, sådan er vi selv i denne verden.
18  Der er ikke frygt i kærligheden, men den fuldkomne kærlighed driver frygten ud, for frygten virker hæmmende. Ja, den der frygter, er ikke blevet gjort fuldkommen i kærligheden.
19  Men vi, vi elsker, fordi han elskede os først.
20  Hvis nogen siger: „Jeg elsker Gud,“ og dog hader sin broder, er han en løgner. For den der ikke elsker sin broder, som han har set, kan ikke elske Gud, som han ikke har set.
21  Og dette bud har vi fra ham, at den der elsker Gud også skal elske sin broder.
1 johannes 5
5  Enhver som tror at Jesus er Messias, er blevet født som følge af Gud, og enhver som elsker den der har forårsaget fødselen, elsker [også] den der er blevet født som følge af ham.
2  På dette kender vi at vi elsker Guds børn, når vi elsker Gud og adlyder hans bud.
3  For dette er hvad kærligheden til Gud vil sige, at vi holder hans bud; og hans bud er ikke byrdefulde,
4  for alt hvad der er født som følge af Gud, sejrer over verden. Og dette er den sejr som har sejret over verden, vor tro.
5  Hvem er det der sejrer over verden, uden den som tror at Jesus er Guds søn?
6  Det var denne der kom ved vand og blod, Jesus Kristus; ikke blot med vandet, men med vandet og med blodet. Og det er ånden som vidner, for ånden er sandheden.
7  Der er nemlig tre som vidner,
8  ånden og vandet og blodet, og de tre stemmer overens.
9  Hvis vi tager imod det vidnesbyrd mennesker aflægger, er det vidnesbyrd Gud aflægger større, for dette er det vidnesbyrd Gud aflægger, det at han har vidnet om sin søn.
10  Den der tror på Guds søn, har fået vidnesbyrdet i sit eget tilfælde. Den der ikke tror på Gud, har gjort ham til en løgner, fordi han ikke har tro på det vidnesbyrd Gud som vidne har aflagt om sin søn.
11  Og dette er det vidnesbyrd der er aflagt, at Gud har givet os evigt liv, og dette liv er i hans søn.
12  Den der har Sønnen, har dette liv; den der ikke har Guds søn, har ikke dette liv.
13  Jeg har skrevet dette til jer for at I kan vide at I har evigt liv, I som tror på Guds søns navn.
14  Og dette er den tillid vi har til ham, at uanset hvad vi beder om i overensstemmelse med hans vilje, så hører han os.
15  Og når vi ved at han hører os hvad vi end beder om, så ved vi at vi vil få det vi har bedt om, eftersom vi har bedt ham om dem.
16  Hvis nogen skulle se sin broder begå en synd som ikke er til døden, skal han bede, og han skal give ham liv, ja, dem som ikke synder til døden. Der er synd som er til døden. Det er ikke om den synd at jeg siger han skal bede.
17  Al uretfærdighed er synd; men der er synd som ikke er til døden.
18  Vi ved at enhver som er blevet født som følge af Gud, ikke øver synd, men Han som er født som følge af Gud, våger over ham, og den onde får ikke tag i ham.
19  Vi ved at vi er af Gud, men hele verden ligger i den onde[s magt].
20  Og vi ved at Guds søn er kommet, og han har givet os forstand så vi kan kende den sande. Og vi er i samhørighed med den sande, ved hjælp af hans søn Jesus Kristus. Denne er den sande Gud og evigt liv.
21  Børnlille, vogt jer for afguderne.
2 johannes 1
1  Den ældste til den udvalgte frue og til hendes børn, som jeg i sandhed elsker, og ikke jeg alene, men også alle de som har lært sandheden at kende,
2  på grund af den sandhed som forbliver i os og vil være hos os for evigt.
3  Ufortjent godhed, barmhjertighed [og] fred skal være med os fra Gud, Faderen, og fra Jesus Kristus, Faderens søn, forbundet med sandhed og kærlighed.
4  Jeg glæder mig meget fordi jeg har fundet nogle af dine børn som vandrer i sandheden, sådan som vi har fået bud om fra Faderen.
5  Og nu beder jeg dig, frue, som en der ikke skriver et nyt bud til dig, men et som vi har haft fra begyndelsen, at vi skal elske hinanden.
6  Og dette er hvad kærligheden vil sige, at vi fortsætter med at vandre i overensstemmelse med hans bud. Dette er budet, sådan som I har hørt fra begyndelsen, at I fortsat skal vandre i det.
7  Mange bedragere er nemlig gået ud i verden, de der ikke bekender Jesus Kristus som kommet i kødet. Dette er bedrageren og antikrist.
8  Pas på jer selv, at I ikke skal miste det vi har arbejdet på at frembringe, men kan få fuld belønning.
9  Enhver som går videre og ikke forbliver i Messias’ lære, har ikke Gud. Det er den der forbliver i denne lære der har både Faderen og Sønnen.
10  Hvis nogen kommer til jer og ikke fører denne lære, så modtag ham ikke i jeres hjem og hils ikke på ham.
11  For den der hilser på ham er delagtig i hans onde gerninger.
12  Skønt jeg har meget at skrive til jer, ønsker jeg ikke at gøre det med papir og blæk, men jeg håber at komme til jer og at tale med jer ansigt til ansigt, for at jeres glæde kan være hel og fuld.
13  Din søsters, den udvalgtes, børn sender dig deres hilsener.
3 johannes 1
1  Den ældste til Gajus, den elskede, som jeg i sandhed elsker.
2  Du elskede, jeg beder til at du i alle henseender må have det godt og være sund og rask, ligesom din sjæl har det godt.
3  For jeg har glædet mig meget når der kom brødre og vidnede om den sandhed du holder fast ved, sådan som du fortsat vandrer i sandheden.
4  Jeg har ingen større grund til taknemmelighed end dette, at jeg hører at mine børn fortsat vandrer i sandheden.
5  Du elskede, du udfører et trofast arbejde med det du gør for brødrene, og det endda fremmede,
6  som over for menigheden har vidnet om din kærlighed. Dem må du venligst hjælpe videre på deres rejse på en for Gud værdig måde.
7  Det var nemlig for [hans] navns skyld at de drog ud uden at tage imod noget af folk fra nationerne.
8  Vi er derfor skyldige at tage gæstfrit imod sådanne, så vi kan blive medarbejdere for sandheden.
9  Jeg skrev noget til menigheden, men Diotrefes, som gerne vil være først iblandt dem, tager ikke imod noget fra os med respekt.
10  Det er grunden til at jeg, når jeg kommer, vil minde om hans gerninger som han fortsætter med at gøre, idet han snakker om os med onde ord. Og ikke nok med dette: selv tager han ikke imod brødrene med respekt, og dem som ønsker at gøre det prøver han at hindre deri og at støde ud af menigheden.
11  Du elskede, efterlign ikke det onde, men det gode. Den der øver godt er af Gud. Den der øver ondt har ikke set Gud.
12  Demetrius har fået godt vidnesbyrd af alle og af sandheden selv. Ja, vi giver ham også et godt vidnesbyrd, og du ved at vort vidnesbyrd er sandt.
13  Jeg havde meget at skrive til dig, men jeg vil ikke fortsætte med at skrive til dig med blæk og pen.
14  Jeg håber imidlertid at se dig snart, og så skal vi tale ansigt til ansigt. Måtte du have fred. Vennerne sender dig deres hilsener. Bring mine hilsener til vennerne ved navn.
judas 1
1  Judas, en Jesu Kristi træl, men Jakobs broder, til de kaldede som er elskede i forholdet til Gud, Faderen, og bevarede for Jesus Kristus:
2  Måtte barmhjertighed og fred og kærlighed blive jer stadig rigeligere til del.
3  I elskede, skønt jeg gjorde enhver bestræbelse for at skrive til jer om vor fælles frelse, fandt jeg det nødvendigt at skrive til jer for at tilskynde jer til at kæmpe en hård kamp for den tro som én gang er blevet overgivet de hellige.
4  Grunden er at der har sneget sig nogle mennesker ind som af Skriften for længe siden har fået denne dom: ugudelige, der forvandler vor Guds ufortjente godhed til en undskyldning for skamløshed og som fornægter vor eneste Ejer og Herre, Jesus Kristus.
5  Til trods for at I én gang har fået det hele at vide, ønsker jeg at minde jer om at Jehova, skønt han reddede et folk ud af Ægyptens land, senere udryddede dem som ikke troede.
6  Og de engle som ikke bevarede deres oprindelige stilling men forlod deres egen bolig, har han holdt forvaret med evige lænker under tæt mørke til dommen på den store dag.
7  Således er også Sodoma og Gomorra og byerne omkring dem, efter at de på samme måde som de førnævnte [engle] havde begået utugt i stort omfang og var gået efter kød til unaturlig brug, sat frem for [os] som et [advarende] eksempel ved at lide en evig ilds retslige straf.
8  Ikke desto mindre besmitter også disse drømmere på samme måde kødet og lader hånt om herredømme og spotter sådanne som er herlige.
9  Men da ærkeengelen Mikael havde en uoverensstemmelse med Djævelen og sagde ham imod vedrørende Moses’ legeme, vovede han ikke at fremføre en spottende dom imod ham, men sagde: „Måtte Jehova irettesætte dig.“
10  Alligevel spotter disse [mennesker] alt det som de egentlig ikke kender; og alt det som de naturligt, ligesom de fornuftløse dyr, ved besked med, det bliver de ved med at fordærve sig selv med.
11  Ve dem, for de er slået ind på Kains vej og har styrtet sig i Bileams vildfarelse for løn og er gået til grunde ved Koras oprørske tale!
12  Disse er de skjulte klippeskær ved jeres kærlighedsmåltider, når de fester sammen med jer, hyrder som uden frygt sørger for sig selv; vandløse skyer som føres hid og did af vinden; træer i det sene efterår, [men] uden frugt, to gange døde, rykket op med rode;
13  vilde havbølger som skummer med deres egne årsager til skam; vildfarende stjerner for hvilke mørkets mulm holdes rede for evigt.
14  Ja, den syvende [i rækken] fra Adam, Enok, profeterede også om dem da han sagde: „Se! Jehova kom med sine hellige titusinder
15  for at eksekvere dom over alle og bevise at alle de ugudelige var skyldige i alle deres ugudelige gerninger som de havde øvet på en ugudelig måde, og i alle de chokerende ord som ugudelige syndere havde udtalt imod ham.“
16  Det er dem der knurrer, dem der klager over deres lod i livet, idet de vandrer efter deres egne ønsker, og deres mund taler overmodige ord, mens de beundrer personligheder for [egen] fordels skyld.
17  Men I, [mine] elskede, husk de udtalelser som tidligere er blevet fremsat af vor Herre Jesu Kristi apostle;
18  de plejede at sige til jer: „I den sidste tid vil der være folk som latterliggør og som vandrer i overensstemmelse med deres ugudelige ønsker.“
19  Det er dem der laver adskillelser, [de er] sjælelige og har ikke åndelighed.
20  Men I, [mine] elskede, idet I opbygger jer selv på jeres allerhelligste tro og beder med hellig ånd,
21  skal I bevare jer selv i Guds kærlighed, mens I venter på vor Herre Jesu Kristi barmhjertighed [som fører] til evigt liv.
22  Der er nogle som tvivler, og dem må I fortsat vise barmhjertighed;
23  frels dem ved at rive dem ud af ilden. Men der er andre som I fortsat må vise barmhjertighed — med frygt, idet I hader endog underklædningen som er blevet plettet af kødet.
24  Men ham som er i stand til at beskytte jer så I ikke snubler, og at fremstille jer dadelfri for sin herlighed med stor glæde,
25  den eneste Gud, vor Frelser gennem Jesus Kristus, vor Herre, ham tilkommer herlighed, majestæt, magt og myndighed i al forgangen evighed og nu og ud i alle evigheder. Amen.
Åbenbaringen 1
1  En åbenbaring ved Jesus Kristus, som Gud gav ham for at vise sine trælle det der snart skal ske. Og han udsendte sin engel og fremstillede det gennem ham i tegn for sin træl Johannes,
2  som har vidnet om det ord Gud gav og om det vidnesbyrd Jesus Kristus aflagde, ja om alt det han har set.
3  Lykkelig er den som oplæser denne profetis ord og de som hører dem og som overholder det der står skrevet i den, for den fastsatte tid er nær.
4  Johannes til de syv menigheder som er i [provinsen] Asien: Måtte I have ufortjent godhed og fred fra „den som er og som var og som kommer“, og fra de syv ånder som er foran hans trone,
5  og fra Jesus Kristus, „det trofaste vidne“, „den førstefødte af de døde“ og „herskeren over jordens konger“. Ham som elsker os og har løst os fra vore synder ved sit eget blod —
6  og han gjorde os til et kongerige, præster for sin Gud og Fader — ja, ham tilkommer herligheden og magten for evigt. Amen.
7  Se! Han kommer med skyerne, og hvert øje skal se ham, også de der har gennemboret ham; og alle jordens stammer skal slå sig selv af sorg på grund af ham. Ja, amen.
8  „Jeg er Alfa og Omega,“ siger Jehova Gud, „den som er og som var og som kommer, den Almægtige.“
9  Jeg, Johannes, som er jeres broder og delagtig med jer i trængselen og riget og udholdenheden i samfund med Jesus, befandt mig på den ø som kaldes Patmos fordi jeg havde talt om Gud og vidnet om Jesus.
10  Ved inspiration befandt jeg mig på Herrens dag, og jeg hørte bag mig en kraftig stemme, som [lyden] af en trompet,
11  der sagde: „Hvad du ser skal du skrive i en skriftrulle, og du skal sende den til de syv menigheder, i Efesus og i Smyrna og i Pergamum og i Tyatira og i Sardes og i Filadelfia og i Laodikea.“
12  Og jeg vendte mig for at se den stemme som talte med mig, og da jeg havde vendt mig så jeg syv guldlampestandere,
13  og midt iblandt lampestanderne én ligesom en menneskesøn, iført en klædning der nåede ned til fødderne, og med et guldbælte spændt om brystet.
14  Endvidere var hans hoved og hans hår hvidt som hvid uld, som sne, og hans øjne som en ildflamme;
15  og hans fødder var ligesom fint kobber når det gløder i en ovn; og hans stemme var som lyden af mange vande.
16  Og han havde i sin højre hånd syv stjerner, og af hans mund udgik et langt, skarpt, tveægget sværd, og hans ansigt var som solen når den skinner i sin kraft.
17  Og da jeg så ham, faldt jeg som død ned for hans fødder. Og han lagde sin højre hånd på mig og sagde: „Vær ikke bange. Jeg er den Første og den Sidste
18  og den levende; og jeg var død, men se! jeg lever i evighedernes evigheder, og jeg har dødens og Hades’ nøgler.
19  Skriv derfor ned hvad du har set og det som er og det som skal ske efter dette.
20  Angående den hellige hemmelighed om de syv stjerner som du så på min højre hånd, og [om] de syv guldlampestandere: De syv stjerner betyder syv menigheders engle, og de syv lampestandere betyder syv menigheder.
Åbenbaringen 2
2  Skriv til menighedens engel i Efesus: Dette siger han som holder de syv stjerner i sin højre hånd, han som vandrer midt iblandt de syv guldlampestandere:
2  ’Jeg kender dine gerninger og dit slid og din udholdenhed, og [jeg ved] at du ikke kan døje onde mennesker, og at du har prøvet dem som siger at de er apostle men ikke er det, og at du har fundet at de er løgnere.
3  Du viser også udholdenhed, og du har døjet for mit navns skyld og er ikke blevet træt.
4  Dog har jeg det imod dig at du har forladt din første kærlighed.
5  Du må derfor huske hvorfra du er faldet, og ændre sind og gøre de tidligere gerninger. Ellers kommer jeg til dig, og jeg vil flytte din lampestander fra dens plads, medmindre du ændrer sind.
6  Dog, du har dette at du hader Nikolaus-sektens gerninger, som jeg også hader.
7  Lad den der har øre, høre hvad ånden siger til menighederne: Den der sejrer, ham vil jeg give at spise af livets træ, som er i Guds paradis.’
8  Og skriv til menighedens engel i Smyrna: Dette siger ’den Første og den Sidste’, som var død og blev levende:
9  ’Jeg kender din trængsel og fattigdom — men du er rig — og spotten fra dem som siger at de er jøder, og ikke er det, men er Satans synagoge.
10  Vær ikke bange for det du vil komme til at lide. Se! Djævelen vil blive ved med at kaste nogle af jer i fængsel for at I kan blive prøvet fuldt ud, og for at I kan have trængsel i ti dage. Vis dig trofast indtil døden, og jeg vil give dig livets krone.
11  Lad den der har øre, høre hvad ånden siger til menighederne: Den der sejrer vil på ingen måde blive skadet af den anden død.’
12  Og skriv til menighedens engel i Pergamum: Dette siger han som har det lange, skarpe, tveæggede sværd:
13  ’Jeg ved hvor du bor, dér hvor Satans trone er; og dog bliver du ved med at holde fast ved mit navn, og du har ikke fornægtet din tro på mig, end ikke i Antipas’ dage, han som var mit vidne, min trofaste, som blev dræbt hos jer, dér hvor Satan bor.
14  Dog har jeg nogle få ting imod dig, at du dér har nogle som holder fast ved Bileams lære, han som lærte Balak at lægge en snublesten for Israels sønner, [nemlig den] at spise noget der var ofret til afguder og at begå utugt.
15  Således har du også nogle der på samme måde holder fast ved Nikolaus-sektens lære.
16  Du skal derfor ændre sind. Ellers kommer jeg hurtigt til dig, og jeg vil føre krig mod dem med min munds lange sværd.
17  Lad den der har øre, høre hvad ånden siger til menighederne: Den der sejrer, ham vil jeg give noget af den skjulte manna, og jeg vil give ham en hvid sten, og på stenen et nyt navn skrevet som ingen kender undtagen den der får det.’
18  Og skriv til menighedens engel i Tyatira: Dette siger Guds søn, han hvis øjne er som en ildflamme og hvis fødder er ligesom fint kobber:
19  ’Jeg kender dine gerninger og din kærlighed og tro og tjeneste og udholdenhed, og [jeg ved] at dine sidste gerninger er flere end de første.
20  Dog har jeg det imod dig at du tolererer kvinden Jesabel, som kalder sig profetinde og som lærer og vildleder mine trælle til at begå utugt og spise noget der er ofret til afguder.
21  Og jeg har givet hende tid til at ændre sind, men hun er ikke villig til at ændre sind med hensyn til sin utugt.
22  Se! Jeg vil kaste hende på sygesengen, og dem der begår ægteskabsbrud med hende, ud i stor trængsel, medmindre de ændrer sind med hensyn til hendes gerninger.
23  Og hendes børn vil jeg dræbe med en dødbringende plage, så alle menighederne vil blive klar over at jeg er den der ransager nyrer og hjerter, og jeg vil give jer hver især efter jeres gerninger.
24  Men jeg siger til de andre af jer som er i Tyatira, alle som ikke har denne lære, dem der ikke har lært „Satans dybder“, som de siger, at kende: Jeg lægger ikke nogen anden byrde på jer.
25  Hold alligevel fast ved det I har, indtil jeg kommer.
26  Og den der sejrer og holder sig til mine gerninger til enden, ham vil jeg give myndighed over nationerne,
27  og han skal vogte dem med en jernstav så de knuses som lerkar, således som jeg også har fået [myndighed] fra min Fader,
28  og jeg vil give ham morgenstjernen.
29  Lad den der har øre, høre hvad ånden siger til menighederne.’
Åbenbaringen 3
3  Og skriv til menighedens engel i Sardes: Dette siger han som har Guds syv ånder og de syv stjerner: ’Jeg kender dine gerninger, [og jeg ved] at du har ry for at være levende, men du er død.
2  Bliv vågen og styrk det der er tilbage og som var ved at dø, for jeg har ikke fundet dine gerninger fuldt gennemført i min Guds øjne.
3  Du må derfor stadig huske på hvad du har modtaget og hørt, og du må blive ved med at holde dig til det, og ændre sind. Ja, hvis du ikke vågner op, vil jeg komme som en tyv, og du vil slet ikke vide i hvilken time jeg kommer over dig.
4  Dog har du nogle få navne i Sardes som ikke har besmittet deres yderklæder, og de skal vandre sammen med mig i hvide [klæder], fordi de er værdige dertil.
5  Den der sejrer vil således blive iført hvide yderklæder; og jeg vil på ingen måde udslette hans navn af livets bog, men jeg vil anerkende hans navn over for min Fader og over for hans engle.
6  Lad den der har øre, høre hvad ånden siger til menighederne.’
7  Og skriv til menighedens engel i Filadelfia: Dette siger han som er hellig, som er sand, som har Davids nøgle og som lukker op så ingen vil lukke i, og lukker i så ingen lukker op:
8  ’Jeg kender dine gerninger — se! jeg har foran dig sat en åben dør som ingen kan lukke — [og jeg ved] at du har en lille kraft og at du har overholdt mit ord og ikke har fornægtet mit navn.
9  Se! Jeg vil lade dem fra Satans synagoge, dem som siger de er jøder og ikke er det men lyver — se! jeg vil lade dem komme og bøje sig ærbødigt for fødderne af dig og lade dem vide at jeg har fået kærlighed til dig.
10  Fordi du har overholdt ordet om min udholdenhed, vil jeg også holde dig fra prøvelsens time, som skal komme over hele den beboede jord for at sætte dem der bor på jorden på prøve.
11  Jeg kommer hurtigt. Bliv ved med at holde fast ved det du har, for at ingen skal tage din krone.
12  Den der sejrer, ham vil jeg gøre til en søjle i min Guds tempel, og han skal aldrig mere gå ud [af det], og jeg vil skrive min Guds navn på ham og navnet på min Guds by, det ny Jerusalem, som kommer ned fra himmelen fra min Gud, og mit eget nye navn.
13  Lad den der har øre, høre hvad ånden siger til menighederne.’
14  Og skriv til menighedens engel i Laodikea: Dette siger Amen, det trofaste og sande vidne, Guds skaberværks begyndelse:
15  ’Jeg kender dine gerninger, [og jeg ved] at du hverken er kold eller varm. Jeg ville ønske du var kold eller varm.
16  Derfor, fordi du er lunken og hverken varm eller kold, vil jeg udspy dig af min mund.
17  Fordi du siger: „Jeg er rig og har erhvervet mig rigdom og trænger slet ikke til noget,“ mens du ikke ved at du er elendig og ynkværdig og fattig og blind og nøgen,
18  råder jeg dig til hos mig at købe guld lutret i ild så du kan blive rig, og hvide yderklæder så du kan blive påklædt og din nøgenheds skam ikke skal blive gjort kendt, og øjensalve til at gnide ind i dine øjne så du kan se.
19  Alle dem jeg holder af, retleder og tugter jeg. Du skal derfor være nidkær og ændre sind.
20  Se! Jeg står ved døren og banker. Hvis nogen hører min stemme og åbner døren, vil jeg gå ind til ham og spise aftensmad med ham og han med mig.
21  Den der sejrer, ham vil jeg give at tage sæde med mig på min trone, ligesom også jeg har sejret og taget sæde sammen med min Fader på hans trone.
22  Lad den der har øre, høre hvad ånden siger til menighederne.’“
Åbenbaringen 4
4  Efter dette så jeg, og se! en åben dør i himmelen, og den første stemme som jeg hørte og som var som en trompet når den talte med mig, sagde: „Stig herop, og jeg vil vise dig det der skal ske.“
2  Efter dette befandt jeg mig straks i ånd[ens magt], og se! en trone stod i himmelen, og der sad en på tronen.
3  Og han som sad der, var at se på ligesom en jaspissten og en kostbar rød sten, og rundt om tronen var der en regnbue, ligesom en smaragd at se på.
4  Og rundt om tronen var der fireogtyve troner, og på disse troner [så jeg] fireogtyve ældste sidde klædt i hvide yderklæder og med guldkroner på deres hoveder.
5  Og ud fra tronen kommer der lyn og stemmer og tordener; og der brænder syv lamper med ild foran tronen, og de betyder Guds syv ånder.
6  Og foran tronen er der som et glashav ligesom krystal. Og i midten hvor tronen er og rundt om tronen er der fire levende skabninger som er fulde af øjne foran og bagpå.
7  Og den første levende skabning er ligesom en løve, og den anden levende skabning er ligesom en ung tyr, og den tredje levende skabning har et ansigt som et menneskes, og den fjerde levende skabning er ligesom en flyvende ørn.
8  Og med hensyn til de fire levende skabninger, så har de hver især seks vinger; rundt om og nedenunder er de fulde af øjne. Og de har ingen hvile dag og nat mens de siger: „Hellig, hellig, hellig er Jehova Gud, den Almægtige, han som var og som er og som kommer.“
9  Og når som helst de levende skabninger giver herlighed og ære og taksigelse til ham som sidder på tronen, ham som lever i evighedernes evigheder,
10  falder de fireogtyve ældste ned for ham som sidder på tronen og tilbeder ham som lever i evighedernes evigheder, og de kaster deres kroner foran tronen idet de siger:
11  „Du er værdig, Jehova, ja vor Gud, til at modtage herligheden og æren og magten, for du har skabt alle ting, og på grund af din vilje var de til og blev de skabt.“
Åbenbaringen 5
5  Og jeg så at han som sad på tronen i sin højre hånd havde en skriftrulle der var beskrevet indvendig og bagpå og tæt forseglet med syv segl.
2  Og jeg så en stærk engel som forkyndte med høj røst: „Hvem er værdig til at åbne skriftrullen og bryde dens segl?“
3  Men hverken i himmelen eller på jorden eller under jorden var der en eneste som var i stand til at åbne skriftrullen eller at se i den.
4  Og jeg begyndte at græde en hel del fordi ingen blev fundet værdig til at åbne skriftrullen eller se i den.
5  Men en af de ældste sagde til mig: „Hold op med at græde. Se! Løven af Judas stamme, Davids rod, har sejret og kan åbne skriftrullen og dens syv segl.“
6  Og jeg så at der i midten hvor tronen og de fire levende skabninger var og i de ældstes midte stod et lam ligesom slagtet, og det havde syv horn og syv øjne; disse [øjne] betyder Guds syv ånder som er blevet sendt ud over hele jorden.
7  Og det gik hen og modtog den straks af ham som sad på tronen, af hans højre hånd.
8  Og da det tog skriftrullen, faldt de fire levende skabninger og de fireogtyve ældste ned for Lammet, og de havde hver en harpe og guldskåle fulde af røgelse, som betyder de helliges bønner.
9  Og de synger en ny sang idet de siger: „Du er værdig til at tage skriftrullen og åbne dens segl, for du blev slagtet og med dit blod har du købt mennesker til Gud ud af hver stamme og hvert tungemål og hvert folk og hver nation,
10  og du har gjort dem til et kongerige og til præster for vor Gud, og de skal herske som konger over jorden.“
11  Og jeg så, og jeg hørte en røst af mange engle rundt om tronen og de levende skabninger og de ældste, og tallet på dem var ti tusind gange ti tusind og tusind gange tusind,
12  og de sagde med høj røst: „Lammet, det slagtede, er værdigt til at modtage magten og rigdommen og visdommen og styrken og æren og herligheden og velsignelsen.“
13  Og hver skabning i himmelen og på jorden og under jorden og på havet, og alt hvad der er i dem, hørte jeg sige: „Ham som sidder på tronen, og Lammet, tilkommer velsignelsen og æren og herligheden og magten i evighedernes evigheder.“
14  Og de fire levende skabninger sagde: „Amen!“ og de ældste faldt ned og tilbad.
Åbenbaringen 6
6  Og jeg så da Lammet åbnede et af de syv segl, og jeg hørte en af de fire levende skabninger sige med en stemme som torden: „Kom!“
2  Og jeg så, og se! en hvid hest; og han som sad på den havde en bue; og en krone blev givet ham, og han red ud sejrende og for at fuldende sin sejr.
3  Og da det åbnede det andet segl, hørte jeg den anden levende skabning sige: „Kom!“
4  Og en anden kom ud, en ildrød hest; og ham som sad på den blev det givet at tage freden bort fra jorden så man ville slå hinanden ihjel; og et stort sværd blev givet ham.
5  Og da det åbnede det tredje segl, hørte jeg den tredje levende skabning sige: „Kom!“ Og jeg så, og se! en sort hest; og han som sad på den havde en vægt i sin hånd.
6  Og jeg hørte en stemme, som var den i de fire levende skabningers midte, og den sagde: „En liter hvede for en denar, og tre liter byg for en denar; og gør ikke olivenolien og vinen skade.“
7  Og da det åbnede det fjerde segl, hørte jeg den fjerde levende skabnings stemme sige: „Kom!“
8  Og jeg så, og se! en bleggrøn hest; og han som sad på den havde navnet Døden. Og Hades fulgte lige efter ham. Og der blev givet dem myndighed over en fjerdedel af jorden til at dræbe med et langt sværd og med hungersnød og med en dødbringende plage og ved jordens vilde dyr.
9  Og da det åbnede det femte segl, så jeg under alteret sjælene af dem der var blevet slået ihjel på grund af Guds ord og på grund af den vidnegerning de havde haft.
10  Og de råbte med høj røst og sagde: „Hvor længe, suveræne Herre, du hellige og sande, vil du afholde dig fra at dømme og hævne vort blod på dem som bor på jorden?“
11  Og der blev givet hver af dem en lang, hvid klædning; og der blev sagt til dem at de skulle hvile endnu en kort tid, indtil tallet også var fuldt på deres medtrælle og deres brødre som skulle dræbes ligesom også de var blevet det.
12  Og jeg så da det åbnede det sjette segl, og et stort jordskælv fandt sted; og solen blev sort som sækkelærred af hår, og hele månen blev som blod,
13  og himmelens stjerner faldt ned til jorden, som når et figentræ rystes af en kraftig vind og kaster sine umodne figner.
14  Og himmelen forsvandt som en skriftrulle der rulles sammen, og hvert bjerg og hver ø blev flyttet fra sit sted.
15  Og jordens konger og stormændene og militærtribunerne og de rige og de stærke og hver træl og fri skjulte sig i hulerne og i bjergenes klipper.
16  Og de bliver ved med at sige til bjergene og til klipperne: „Fald over os og skjul os for ham som sidder på tronen, for hans ansigt, og for Lammets vrede,
17  for deres vredes store dag er kommet, og hvem kan bestå?“
Åbenbaringen 7
7  Efter dette så jeg fire engle stå på jordens fire hjørner og holde jordens fire vinde fast, så ingen vind kunne blæse på jorden eller på havet eller på noget træ.
2  Og jeg så en anden engel stige op fra solens opgang, og han havde et seglstempel fra den levende Gud; og han råbte med høj røst til de fire engle hvem det var givet at skade jorden og havet,
3  og han sagde: „Gør ikke jorden eller havet eller træerne skade førend vi har beseglet vor Guds trælle på deres pander.“
4  Og jeg hørte tallet på de beseglede, et hundrede og fireogfyrre tusind, beseglede af hver stamme af Israels sønner:
5  Af Judas stamme tolv tusind beseglede; af Rubens stamme tolv tusind; af Gads stamme tolv tusind;
6  af Asers stamme tolv tusind; af Naftalis stamme tolv tusind; af Manasses stamme tolv tusind;
7  af Simeons stamme tolv tusind; af Levis stamme tolv tusind; af Issakars stamme tolv tusind;
8  af Zebulons stamme tolv tusind; af Josefs stamme tolv tusind; af Benjamins stamme tolv tusind beseglede.
9  Efter dette så jeg, og se! en stor skare, som ingen var i stand til at tælle, af alle nationer og stammer og folk og tungemål stod foran tronen og foran Lammet, klædt i lange, hvide klæder; og der var palmegrene i deres hænder.
10  Og de bliver ved med at råbe med høj røst og sige: „Frelsen [skylder vi] vor Gud, som sidder på tronen, og Lammet.“
11  Og alle englene stod rundt om tronen og de ældste og de fire levende skabninger, og de faldt på deres ansigter foran tronen og tilbad Gud
12  idet de sagde: „Amen! Velsignelsen og herligheden og visdommen og taksigelsen og æren og magten og styrken tilkommer vor Gud i evighedernes evigheder. Amen.“
13  Og det fik en af de ældste til at sige til mig: „Disse som er klædt i de lange, hvide klæder, hvem er de og hvor er de kommet fra?“
14  Og straks sagde jeg til ham: „Min herre, du ved det.“ Og han sagde til mig: „Det er dem der kommer ud af den store trængsel, og de har vasket deres lange klæder og gjort dem hvide i Lammets blod.
15  Derfor er de foran Guds trone; og de yder ham hellig tjeneste dag og nat i hans tempel; og han som sidder på tronen vil slå sit telt op over dem.
16  De skal ikke sulte mere eller tørste mere, heller ikke skal solen eller nogen stærk hede plage dem,
17  for Lammet, som er i midten hvor tronen er, vil være hyrde for dem og lede dem til kilder med livets vand. Og Gud vil tørre hver tåre af deres øjne.“
Åbenbaringen 8
8  Og da det åbnede det syvende segl, blev der tavshed i himmelen i omkring en halv time.
2  Og jeg så de syv engle som står foran Gud, og syv trompeter blev givet dem.
3  Og en anden engel, som havde et guldrøgelseskar, ankom og stillede sig ved alteret; og der blev givet ham en stor mængde røgelse at ofre sammen med alle de helliges bønner på guldalteret som var foran tronen.
4  Og fra engelens hånd steg røgen fra røgelsen op for Guds øjne sammen med de helliges bønner.
5  Og straks tog engelen røgelseskarret og fyldte det med noget af ilden fra alteret og kastede det ned på jorden. Og der kom tordener og stemmer og lyn og et jordskælv.
6  Og de syv engle med de syv trompeter gjorde sig rede til at blæse i dem.
7  Og den første blæste i sin trompet. Og der kom hagl og ild blandet med blod, og det blev kastet ned på jorden; og en tredjedel af jorden blev brændt op, og en tredjedel af træerne blev brændt op, og al grøn plantevækst blev brændt op.
8  Og den anden engel blæste i sin trompet. Og noget ligesom et stort bjerg, brændende med ild, blev kastet i havet. Og en tredjedel af havet blev til blod;
9  og en tredjedel af de skabninger som er i havet, og som har sjæle, døde, og en tredjedel af bådene blev slået til vrag.
10  Og den tredje engel blæste i sin trompet. Og en stor stjerne, brændende som en lampe, faldt ned fra himmelen, og den faldt på en tredjedel af floderne og på vandenes kilder.
11  Og navnet på stjernen er Malurt. Og en tredjedel af vandene blev til malurt, og mange af menneskene døde af vandene, fordi disse var blevet bitre.
12  Og den fjerde engel blæste i sin trompet. Og en tredjedel af solen blev ramt, og en tredjedel af månen og en tredjedel af stjernerne, for at en tredjedel af dem kunne blive formørket og dagen være uden lys for en tredjedels vedkommende, og natten ligeledes.
13  Og jeg så, og jeg hørte en ørn som fløj midt på himmelen sige med høj røst: „Ve, ve, ve dem der bor på jorden, på grund af de øvrige trompetstød fra de tre engle som skal til at blæse i deres trompeter!“
Åbenbaringen 9
9  Og den femte engel blæste i sin trompet. Og jeg så en stjerne som var faldet ned fra himmelen til jorden, og nøglen til afgrundens brønd blev givet ham.
2  Og han åbnede afgrundens brønd, og der steg røg op fra brønden som røgen fra en stor ovn, og solen blev formørket, også luften, af røgen fra brønden.
3  Og fra røgen kom der græshopper ud over jorden; og der blev givet dem myndighed, den samme myndighed som jordens skorpioner har.
4  Og der blev sagt til dem at de ikke måtte skade jordens plantevækst eller noget grønt eller noget træ, men kun de mennesker som ikke har Guds segl på deres pander.
5  Og det blev givet [græshopperne] ikke at dræbe dem, men [at forårsage] at de blev pint i fem måneder; og den pine de følte, var som den pine en skorpion volder når den stikker et menneske.
6  Og i de dage vil menneskene søge døden men slet ikke finde den, og de vil ønske at dø, men døden bliver ved med at flygte fra dem.
7  Og græshoppernes skikkelser lignede heste beredt til kamp; og på deres hoveder var der noget der så ud som kroner der lignede guld, og deres ansigter var som menneskers ansigter,
8  og de havde hår som kvinders hår. Og deres tænder var som løvers;
9  og de havde brystharnisker ligesom brystharnisker af jern. Og lyden af deres vinger var som lyden af vogne med mange heste der løber ud til kamp.
10  De har også haler og brodde ligesom skorpioner; og i deres haler er deres myndighed til at skade menneskene i fem måneder.
11  Over sig har de en konge, afgrundens engel. På hebraisk er hans navn Abaddōn, men på græsk har han navnet Apollyon.
12  Det ene ve er forbi. Se! Der kommer endnu to veer efter dette.
13  Og den sjette engel blæste i sin trompet. Og jeg hørte en stemme fra hornene på guldalteret der er foran Gud,
14  sige til den sjette engel, som havde trompeten: „Løs de fire engle som er bundet ved den store flod Eufrat.“
15  Og de fire engle, som var beredt til timen og dagen og måneden og året, blev løst, så de kunne dræbe en tredjedel af menneskene.
16  Og tallet på rytterhærene var to gange ti tusind gange ti tusind: Jeg hørte tallet på dem.
17  Og sådan så jeg hestene i synet og dem der sad på dem: de havde ildrøde og hyacintblå og svovlgule brystharnisker; og hestenes hoveder var som løvehoveder, og ud af deres munde kom ild og røg og svovl.
18  Ved disse tre plager blev en tredjedel af menneskene dræbt, af ilden og røgen og svovlet som kom ud af deres munde.
19  For hestenes myndighed er i deres munde og i deres haler; for deres haler er ligesom slanger og har hoveder, og med dem gør de skade.
20  Men de øvrige af menneskene, som ikke blev dræbt af disse plager, ændrede ikke sind med hensyn til deres hænders gerninger, så de ikke tilbad dæmonerne og afguderne af guld og sølv og kobber og sten og træ, som hverken kan se eller høre eller gå;
21  og de ændrede ikke sind med hensyn til deres myrderier eller deres spiritistiske handlinger eller deres utugt eller deres tyverier.
Åbenbaringen 10
10  Og jeg så en anden stærk engel stige ned fra himmelen, klædt i en sky, og en regnbue var over hans hoved, og hans ansigt var som solen og hans fødder som ildsøjler,
2  og han havde i sin hånd en lille skriftrulle der var åbnet. Og han satte sin højre fod på havet og sin venstre på jorden,
3  og han råbte med høj røst som når en løve brøler. Og da han råbte, opløftede de syv tordener deres egne røster.
4  Og da de syv tordener talte, ville jeg til at skrive; men jeg hørte en stemme fra himmelen sige: „Forsegl det de syv tordener har sagt, og skriv det ikke ned.“
5  Og engelen som jeg så stå på havet og på jorden, løftede sin højre hånd mod himmelen
6  og svor ved Ham som lever i evighedernes evigheder, som har skabt himmelen og det der er i den, og jorden og det der er på den, og havet og det der er i det: „Der vil ikke længere være nogen tøven;
7  men i dagene for den syvende engels røst, når han skal til at blæse i sin trompet, er Guds hellige hemmelighed ifølge den gode nyhed som han forkyndte sine trælle profeterne, virkelig fuldbyrdet.“
8  Og stemmen som jeg hørte fra himmelen taler igen med mig og siger: „Gå hen og tag den åbne skriftrulle som engelen der står på havet og på jorden, har i hånden.“
9  Og jeg gik hen til engelen og sagde til ham at han skulle give mig den lille skriftrulle. Og han sagde til mig: „Tag den og fortær den, og den vil gøre din mave bitter, men i din mund vil den være sød som honning.“
10  Og jeg tog den lille skriftrulle af engelens hånd og fortærede den, og i min mund var den sød som honning; men da jeg havde spist den blev min mave bitter.
11  Og de siger til mig: „Du skal igen profetere med henblik på folk og nationer og tungemål og mange konger.“
Åbenbaringen 11
11  Og en rørkæp ligesom en stav blev givet mig idet han sagde: „Rejs dig og mål Guds tempel[helligdom] og alteret og dem der tilbeder i den.
2  Men med hensyn til forgården som er uden for tempel[helligdommen], så udelad den og mål den ikke, for den er blevet givet til nationerne, og de skal nedtræde den hellige by i toogfyrre måneder.
3  Og jeg vil lade mine to vidner profetere i et tusind to hundrede og tres dage, klædt i sæk.“
4  Disse er [symboliseret ved] de to oliventræer og de to lampestandere og står foran jordens Herre.
5  Og hvis nogen ønsker at skade dem, kommer der ild ud af munden på dem og fortærer deres fjender; og hvis nogen skulle ønske at skade dem, skal han dræbes på denne måde.
6  Disse har myndighed til at lukke himmelen så der ingen regn falder i de dage de profeterer, og de har myndighed over vandene til at forvandle dem til blod og til at slå jorden med al slags plage så ofte de vil.
7  Og når de har fuldført aflæggelsen af deres vidnesbyrd, vil vilddyret som stiger op af afgrunden føre krig mod dem og sejre over dem og dræbe dem.
8  Og deres lig skal ligge på den brede gade i den store by som i åndelig forstand kaldes Sodoma og Ægypten, hvor også deres Herre blev pælfæstet.
9  Og mennesker fra folkene og stammerne og tungemålene og nationerne skal se på deres lig i tre og en halv dag, og de lader ikke deres lig lægge i en grav.
10  Og de der bor på jorden fryder sig over dem og morer sig, og de sender hinanden gaver, for disse to profeter pinte dem der bor på jorden.
11  Og efter de tre og en halv dag kom der livsånd fra Gud ind i dem, og de rejste sig og stod på deres fødder, og stor frygt faldt på dem der så dem.
12  Og de hørte en høj røst fra himmelen sige til dem: „Stig herop.“ Og de steg op til himmelen i skyen, og deres fjender så dem.
13  Og i den time indtraf et stort jordskælv, og en tiendedel af byen faldt; og syv tusind personer blev dræbt af jordskælvet, og de øvrige blev forskrækkede og gav himmelens Gud ære.
14  Det andet ve er forbi. Se! Det tredje ve kommer hurtigt.
15  Og den syvende engel blæste i sin trompet. Og høje røster lød i himmelen idet de sagde: „Verdensherredømmet er nu blevet vor Herres og hans Messias’, og han skal herske som konge i evighedernes evigheder.“
16  Og de fireogtyve ældste som sad på deres troner foran Gud, faldt på deres ansigter og tilbad Gud
17  idet de sagde: „Vi takker dig, Jehova Gud, du Almægtige, du som er og som var, fordi du har taget din store magt og er begyndt at herske som konge.
18  Men nationerne blev vrede, og din egen vrede kom, og den fastsatte tid til at de døde skal dømmes, og til at give lønnen til dine trælle profeterne og til de hellige og til dem som frygter dit navn, de små og de store, og til at ødelægge dem der ødelægger jorden.“
19  Og Guds tempel[helligdom], som er i himmelen, blev åbnet, og hans pagts ark blev set i hans tempel[helligdom]. Og der kom lyn og stemmer og tordener og et jordskælv og store hagl.
Åbenbaringen 12
12  Og et stort tegn blev set i himmelen, en kvinde iklædt solen og med månen under sine fødder og en krone af tolv stjerner på sit hoved,
2  og hun var gravid. Og hun skriger, idet hun har fødselsveer og er i pine for at føde.
3  Og et andet tegn blev set i himmelen, og se! en stor, ildrød drage med syv hoveder og ti horn og på sine hoveder syv diademer;
4  og dens hale slæber en tredjedel af himmelens stjerner med sig, og den kastede dem ned til jorden. Og dragen blev stående foran kvinden som skulle føde, for at den kunne fortære hendes barn når hun havde født.
5  Og hun fødte en søn, et drengebarn, der skal vogte alle nationerne med en jernstav. Og hendes barn blev bortrykket til Gud og til hans trone.
6  Og kvinden flygtede ud i ørkenen, hvor hun har et sted som er beredt af Gud, for at man skal give hende føde dér i et tusind to hundrede og tres dage.
7  Og der udbrød krig i himmelen: Mikael og hans engle kæmpede mod dragen, og dragen og dens engle kæmpede,
8  men den fik ikke overtaget, og der fandtes heller ikke mere noget sted for dem i himmelen.
9  Så blev den store drage kastet ned, slangen fra fortiden, der kaldes Djævelen og Satan, som vildleder hele den beboede jord; han blev kastet ned til jorden, og hans engle blev kastet ned sammen med ham.
10  Og jeg hørte en høj røst i himmelen sige: „Nu er frelsen og magten og riget som tilhører vor Gud, og myndigheden som tilhører hans Messias, blevet til virkelighed; for vore brødres anklager, som anklager dem dag og nat for vor Gud, er kastet ned!
11  Og de har sejret over ham på grund af Lammets blod og på grund af deres vidnesbyrds ord, og de har ikke elsket deres sjæle, selv ikke over for døden.
12  Derfor, glæd jer, I himle og I som bor i dem! Ve jorden og havet, for Djævelen er kommet ned til jer og har stor harme, da han ved at han [kun] har en kort tidsperiode.“
13  Og da dragen så at den var kastet ned til jorden, forfulgte den kvinden som havde født drengebarnet.
14  Men den store ørns to vinger blev givet kvinden, så hun kunne flyve ud i ørkenen til sit sted, hvor hun får føde en tid og tider og en halv tid, borte fra slangens ansigt.
15  Og slangen spyede vand som en flod ud af sin mund efter kvinden for at drukne hende ved hjælp af floden.
16  Men jorden kom kvinden til hjælp, og jorden åbnede sin mund og opslugte floden som dragen havde udspyet af sin mund.
17  Og dragen blev vred på kvinden og gik bort for at føre krig mod de øvrige af hendes afkom, dem som holder Guds bud og har den gerning at vidne om Jesus.
Åbenbaringen 13
13  Og den stillede sig på sandet ved havet. Og jeg så et vilddyr stige op af havet med ti horn og syv hoveder og på sine horn ti diademer, og på sine hoveder gudsbespottelige navne.
2  Og vilddyret som jeg så, var ligesom en leopard, men dets fødder var som en bjørns, og dets mund var som en løves mund. Og dragen gav [dyret] dets magt og dets trone og stor myndighed.
3  Og jeg så et af dets hoveder ligesom såret til døde, men dets dødshug blev lægt, og hele jorden fulgte med beundring efter vilddyret.
4  Og man tilbad dragen fordi den havde givet myndigheden til vilddyret, og man tilbad vilddyret med ordene: „Hvem er ligesom vilddyret, og hvem kan føre krig mod det?“
5  Og der blev givet det en mund som talte store ord og bespottelser, og der blev givet det myndighed til at virke i toogfyrre måneder.
6  Og det åbnede sin mund med bespottelser imod Gud, for at spotte hans navn og hans bolig, ja dem der bor i himmelen.
7  Og der blev givet det at føre krig mod de hellige og at sejre over dem, og der blev givet det myndighed over hver stamme og hvert folk og hvert tungemål og hver nation.
8  Og alle de som bor på jorden vil tilbede det, enhver af dem som ikke fra verdens grundlæggelse har sit navn skrevet i den livets skriftrulle som tilhører det slagtede lam.
9  Hvis nogen har øre, så lad ham høre.
10  Hvis nogen [er bestemt] til fangenskab, går han bort til fangenskab. Hvis nogen vil dræbe med sværd, skal han dræbes med sværd. Her gælder det de helliges udholdenhed og tro.
11  Og jeg så et andet vilddyr stige op af jorden, og det havde to horn ligesom et lam, men det begyndte at tale som en drage.
12  Og det udøver det første vilddyrs hele myndighed for dets øjne. Og det får jorden og dem der bor på den til at tilbede det første vilddyr, hvis dødshug blev lægt.
13  Og det gør store tegn, så det endog får ild til at komme ned fra himmelen til jorden for menneskenes øjne.
14  Og det vildleder dem der bor på jorden ved de tegn der blev givet det at gøre for vilddyrets øjne, mens det siger til dem der bor på jorden at de skal lave et billede af det vilddyr som havde sværdhugget og dog kom til live igen.
15  Og der blev givet det at give vilddyrets billede åndedræt, så vilddyrets billede både kunne tale og få alle dem dræbt som ikke på nogen måde ville tilbede vilddyrets billede.
16  Og det foranlediger med tvang over for alle, de små og de store, og de rige og de fattige, og de frie og trællene, at man giver disse et mærke på deres højre hånd eller på deres pande,
17  og at ingen skal kunne købe eller sælge undtagen den der har mærket, vilddyrets navn eller dets navns tal.
18  Her gælder det visdom: Lad den der har forstand udregne vilddyrets tal, for det er et menneskes tal; og dets tal er seks hundrede og seksogtres.
Åbenbaringen 14
14  Og jeg så, og se! Lammet stod på Zions Bjerg, og sammen med det et hundrede og fireogfyrre tusind, som havde dets navn og dets Faders navn skrevet på deres pander.
2  Og jeg hørte en lyd fra himmelen som lyden af mange vande og som lyden af kraftig torden; og lyden som jeg hørte, var som af sangere der akkompagnerer sig selv på harpe og spiller på deres harper.
3  Og de synger ligesom en ny sang foran tronen og foran de fire levende skabninger og de ældste; og ingen var i stand til at lære den sang uden de hundrede og fireogfyrre tusind, som er blevet købt fra jorden.
4  Det er dem som ikke har besmittet sig med kvinder; ja, de er jomfruer. Det er dem der bliver ved med at følge Lammet hvor det end går hen. Disse er blevet købt fra menneskeslægten som en førstegrøde for Gud og for Lammet,
5  og i deres mund er der ikke fundet løgn; de er dadelfri.
6  Og jeg så en anden engel flyve midt på himmelen, og han havde en evigvarende god nyhed at forkynde som godt nyt for dem der bor på jorden, og for hver nation og stamme og hvert tungemål og folk,
7  idet han sagde med høj røst: „Frygt Gud og giv ham ære, for hans doms time er kommet, ja tilbed ham som har dannet himmelen og jorden og hav og vandkilder.“
8  Og endnu en engel, nummer to, fulgte efter og sagde: „Hun er faldet! Babylon den Store er faldet, hun som har fået alle nationerne til at drikke af sin utugts harmes vin!“
9  Og endnu en engel, nummer tre, fulgte efter dem og sagde med høj røst: „Hvis nogen tilbeder vilddyret og dets billede og modtager et mærke på sin pande eller på sin hånd,
10  så skal han også drikke af Guds harmes vin som er skænket ufortyndet i hans vredes bæger, og han skal pines med ild og svovl for de hellige engles øjne og for Lammets øjne.
11  Og deres pines røg stiger op i evighedernes evigheder, og de har ingen hvile dag og nat, de som tilbeder vilddyret og dets billede, og enhver som modtager dets navns mærke.
12  Her gælder det de helliges udholdenhed, de som holder sig til Guds bud og Jesu tro.“
13  Og jeg hørte en stemme fra himmelen sige: „Skriv: Lykkelige er de døde som dør i samhørighed med Herren fra nu af. Ja, siger ånden, lad dem hvile fra deres slid, for det de har gjort, følger med dem.“
14  Og jeg så, og se! en hvid sky, og på skyen sad en ligesom en menneskesøn, med en guldkrone på sit hoved og en skarp segl i sin hånd.
15  Og en anden engel kom ud fra tempel[helligdommen] og råbte med høj røst til ham som sad på skyen: „Gå i gang med din segl og høst, for timen er kommet til at høste, for jordens høst er fuldmoden.“
16  Og han som sad på skyen svang sin segl over jorden, og jorden blev høstet.
17  Og en anden engel igen kom ud fra tempel[helligdommen] som er i himmelen, og også han havde en skarp segl.
18  Og en anden engel igen kom ud fra alteret, og han havde myndighed over ilden. Og han råbte med høj røst til ham som havde den skarpe segl, og sagde: „Gå i gang med din skarpe segl og indhøst klaserne på jordens vintræ, for dets druer er blevet modne.“
19  Og engelen svang sin segl over jorden og indhøstede jordens vintræ, og han kastede det i Guds harmes store vinperse.
20  Og vinpersen blev trådt uden for byen, og blod kom ud af vinpersen [og stod] helt op til hestenes bidsler på en strækning af et tusind og seks hundrede stadier.
Åbenbaringen 15
15  Og jeg så et andet tegn i himmelen, stort og vidunderligt: syv engle med syv plager. Disse er de sidste, for ved hjælp af dem er Guds harme fuldbyrdet.
2  Og jeg så noget der var som et glashav blandet med ild, og dem som kommer sejrrigt fra vilddyret og fra dets billede og fra dets navns tal, stå ved glashavet med Guds harper.
3  Og de synger Moses’, Guds træls, sang og Lammets sang idet de siger: „Store og vidunderlige er dine gerninger, Jehova Gud, du Almægtige. Retfærdige og sande er dine veje, du evighedens Konge.
4  Hvem skulle dog ikke frygte dig, Jehova, og herliggøre dit navn, for du alene er loyal? Ja, alle nationerne vil komme og tilbede foran dig, for dine retfærdige bestemmelser er blevet gjort kendt.“
5  Og efter dette så jeg, og Vidnesbyrdets telts helligdom blev åbnet i himmelen,
6  og de syv engle med de syv plager kom ud fra helligdommen, klædt i rent, skinnende linned og med guldbælter spændt om brystet.
7  Og en af de fire levende skabninger gav de syv engle syv guldskåle som var fulde af Guds harme, han som lever i evighedernes evigheder.
8  Og helligdommen blev fyldt med røg på grund af Guds herlighed og på grund af hans kraft, og ingen var i stand til at gå ind i helligdommen førend de syv engles syv plager var fuldbyrdet.
Åbenbaringen 16
16  Og jeg hørte en høj røst fra helligdommen sige til de syv engle: „Gå hen og udgyd Guds harmes syv skåle over jorden.“
2  Og den første gik hen og udgød sin skål over jorden. Og der kom slemme og ondartede sår på de mennesker som havde vilddyrets mærke og som tilbad dets billede.
3  Og den anden udgød sin skål i havet. Og det blev til blod som af en død, og hver levende sjæl døde, [ja,] de der var i havet.
4  Og den tredje udgød sin skål i floderne og vandenes kilder. Og de blev til blod.
5  Og jeg hørte vandenes engel sige: „Retfærdig er du, du som er og som var, den Loyale, fordi du har afsagt disse kendelser,
6  for de udgød helliges og profeters blod, og du har givet dem blod at drikke. De fortjener det.“
7  Og jeg hørte alteret sige: „Ja, Jehova Gud, du Almægtige, sande og retfærdige er dine domme.“
8  Og den fjerde udgød sin skål over solen; og det blev givet [solen] at svide menneskene med ild.
9  Og menneskene blev svedet med stor hede, men de spottede Guds navn, han som har myndigheden over disse plager, og de ændrede ikke sind for at give ham ære.
10  Og den femte udgød sin skål over vilddyrets trone. Og dets rige blev formørket, og de begyndte at tygge deres tunger af smerte,
11  men de spottede himmelens Gud for deres smerter og for deres sår, og de ændrede ikke sind med hensyn til deres gerninger.
12  Og den sjette udgød sin skål over den store flod Eufrat, og dens vand tørrede bort, så vejen kunne være beredt for kongerne fra solens opgang.
13  Og jeg så tre urene inspirerede udtalelser [der så ud] ligesom frøer, komme ud af dragens mund og ud af vilddyrets mund og ud af den falske profets mund.
14  De er i virkeligheden udtalelser inspireret af dæmoner og gør tegn, og de går ud til kongerne på hele den beboede jord for at samle dem til krigen på Guds, den Almægtiges, store dag.
15  „Se! Jeg kommer som en tyv. Lykkelig er den der holder sig vågen og bevarer sine yderklæder, så han ikke skal gå nøgen omkring og folk se hans uanstændighed.“
16  Og de samlede dem på det sted der på hebraisk kaldes Har-Magedon.
17  Og den syvende udgød sin skål over luften. Og der lød en høj røst fra helligdommen, fra tronen, som sagde: „Det er sket!“
18  Og der kom lyn og stemmer og tordener, og der kom et så stort jordskælv som der ikke har været siden der kom mennesker på jorden, så omfattende et jordskælv, så stort.
19  Og den store by deltes i tre dele, og nationernes byer faldt sammen; og Babylon den Store blev husket for Guds øjne, så han gav hende bægeret med sin vredes harmes vin.
20  Og hver en ø flygtede, og bjerge fandtes ikke.
21  Og store hagl af en talents vægt kom ned fra himmelen over menneskene, og menneskene spottede Gud på grund af haglplagen, fordi plagen var meget stor.
Åbenbaringen 17
17  Og en af de syv engle som havde de syv skåle kom og talte med mig og sagde: „Kom, jeg vil vise dig dommen over den store skøge som sidder på mange vande;
2  med hende har jordens konger begået utugt, mens de der bor på jorden blev berusede af hendes utugts vin.“
3  Og han førte mig af sted ved ånd[ens magt] ud i en ørken. Og jeg fik øje på en kvinde der sad på et skarlagenrødt vilddyr som var fuldt af [guds]bespottelige navne og som havde syv hoveder og ti horn.
4  Og kvinden var klædt i purpur og skarlagen og smykket med guld og kostbare sten og perler og havde i sin hånd et guldbæger som var fuldt af afskyeligheder og hendes utugts urenheder.
5  Og på hendes pande var der skrevet et navn, en hemmelighed: „Babylon den Store, moderen til jordens skøger og afskyeligheder.“
6  Og jeg så at kvinden var beruset af de helliges blod og af Jesu vidners blod. Og da jeg fik øje på hende undrede jeg mig med stor undren.
7  Og så sagde engelen til mig: „Hvorfor undrede du dig? Jeg vil sige dig hemmeligheden om kvinden og om vilddyret som bærer hende og som har de syv hoveder og de ti horn:
8  Det vilddyr som du så, var, men er ikke, og dog skal det stige op af afgrunden, og det går bort til ødelæggelse. Og når de der bor på jorden ser at vilddyret var, men ikke er, og dog vil være her, vil de undre sig og beundre det, men deres navne er ikke fra verdens grundlæggelse skrevet i livets skriftrulle.
9  Her gælder det den forstand som har visdom: De syv hoveder betyder syv bjerge, som kvinden sidder på.
10  Og der er syv konger: de fem er faldet, den ene er der, den anden er endnu ikke kommet, men når han kommer, skal han forblive en kort tid.
11  Og vilddyret som var, men ikke er, er også selv en ottende [konge], men stammer fra de syv, og det går bort til ødelæggelse.
12  Og de ti horn som du så, betyder ti konger, som endnu ikke har fået herredømme, men de får myndighed som konger én time sammen med vilddyret.
13  De har én tanke, og derfor giver de deres magt og myndighed til vilddyret.
14  De vil føre krig mod Lammet, men fordi Lammet er herrers Herre og kongers Konge vil det sejre over dem. Og [det vil] de kaldede og udvalgte og trofaste sammen med ham [også].“
15  Og han siger til mig: „De vande som du så, hvor skøgen sidder, er folk og skarer og nationer og tungemål.
16  Og de ti horn som du så, og vilddyret, disse vil hade skøgen og gøre hende øde og nøgen, og de vil æde hendes kød og opbrænde hende med ild.
17  For Gud har indgivet i deres hjerter at udføre hans tanke, ja at udføre [deres] ene tanke ved at give deres herredømme til vilddyret, indtil Guds ord vil være fuldbyrdet.
18  Og kvinden som du så, er den store by som har herredømme over jordens konger.“
Åbenbaringen 18
18  Efter dette så jeg en anden engel stige ned fra himmelen; han havde stor myndighed, og jorden blev oplyst af hans herlighed.
2  Og han råbte med stærk røst idet han sagde: „Hun er faldet! Babylon den Store er faldet, og hun er blevet bolig for dæmoner og skjulested for enhver uren dunst og skjulested for enhver uren og hadet fugl!
3  For på grund af hendes utugts harmes vin er alle nationerne faldet [som ofre], og jordens konger har begået utugt med hende, og jordens rejsende købmænd er blevet rige som følge af hendes skamløse overdådigheds magt.“
4  Og jeg hørte en anden stemme fra himmelen sige: „Gå ud fra hende, mit folk, for at I ikke skal være delagtige med hende i hendes synder, og for at I ikke skal få del i hendes plager.
5  For hendes synder har hobet sig op, helt op til himmelen, og Gud har husket hendes uretfærdigheder.
6  Betal hende som hun har betalt, og gør dobbelt så meget mod hende, ja dobbelt af det hun har gjort; i det bæger hvori hun skænkede en blanding, skal I skænke dobbelt så meget af blandingen til hende.
7  I det omfang hun har herliggjort sig selv og levet i skamløs overdådighed, i det omfang skal I give hende pine og sorg. For i sit hjerte bliver hun ved med at sige: ’Jeg sidder som dronning, og jeg er ikke enke, og jeg skal aldrig se sorg.’
8  Det er derfor hendes plager vil komme på én dag, død og sorg og hungersnød, og hun skal opbrændes med ild, for stærk er Jehova Gud, som har dømt hende.
9  Og jordens konger som har begået utugt med hende og levet i skamløs overdådighed, vil græde og slå sig selv af sorg over hende, når de ser på røgen fra ilden der opbrænder hende,
10  mens de står langt borte på grund af deres frygt for hendes pine og siger: ’Ve, ve, du store by, Babylon, du stærke by, for på én time er din dom kommet!’
11  Og jordens rejsende købmænd græder og sørger over hende, fordi der ingen er til at købe deres fulde lager mere,
12  et fuldt lager af guld og sølv og kostbare sten og perler og fint linned og purpur og silke og skarlagen, og alt i duftende træ og enhver genstand af elfenben og enhver genstand af det kostbareste træ og af kobber og af jern og af marmor;
13  også kanel og indisk krydderi og røgelse og vellugtende olie og virak og vin og olivenolie og fint hvedemel og hvede og kvæg og får, og heste og rejsevogne og slaver og menneskesjæle.
14  Ja, den saftige frugt som din sjæl begærede, er forsvundet fra dig, og alle de elegante ting og alle de flotte ting er gået tabt for dig, og man vil aldrig mere finde dem.
15  De købmænd der rejser med disse ting og som er blevet rige i kraft af hende, vil stå langt borte på grund af [deres] frygt for hendes pine og vil græde og sørge
16  idet de siger: ’Ve, ve — den store by, klædt i fint linned og purpur og skarlagen og rigt smykket med guldornament og kostbar sten og perle,
17  for på én time er så stor en rigdom blevet lagt øde!’ Og enhver kaptajn og enhver der sejler, uanset hvor, og sømænd og alle som har havet som levevej, stod langt borte
18  og råbte mens de så på røgen fra ilden der opbrændte hende, og sagde: ’Hvilken by er ligesom den store by?’
19  Og de kastede støv på deres hoveder og råbte, grædende og sørgende, og sagde: ’Ve, ve — den store by, i hvilken alle som havde både på havet blev rige som følge af hendes overdådighed, for på én time er hun blevet lagt øde!’
20  Glæd dig over hende, du himmel, og [glæd jer], I hellige og I apostle og I profeter, for Gud har retsligt bragt straf over hende for jeres skyld!“
21  Og en stærk engel tog en sten op der var som en stor møllesten og slyngede den i havet idet han sagde: „Således vil Babylon, den store by, med et rask kast blive slynget ned, og hun skal aldrig findes mere.
22  Og lyden af sangere der akkompagnerer sig selv på harpe og af musikere og af fløjtespillere og af trompetblæsere skal aldrig mere høres i dig, og ingen håndværker af noget fag skal nogen sinde mere findes i dig, og ingen lyd af møllesten skal nogen sinde mere høres i dig,
23  og lys af lampe skal aldrig mere skinne i dig, og brudgoms og bruds stemme skal aldrig mere høres i dig; for dine rejsende købmænd var jordens stormænd, og ved din udøvelse af spiritisme blev alle nationerne vildledt.
24  Ja, i hende fandtes blod af profeter og af hellige og af alle som er blevet slået ihjel på jorden.“
Åbenbaringen 19
19  Efter dette hørte jeg noget der var som en stærk lyd af en stor skare i himmelen. De sagde: „Lovsyng Jah! Frelsen og herligheden og magten tilhører vor Gud,
2  for hans domme er sande og retfærdige. For han har eksekveret dommen over den store skøge som fordærvede jorden med sin utugt, og han har hævnet sine trælles blod [og krævet det] af hendes hånd.“
3  Og straks, for anden gang, sagde de: „Lovsyng Jah! Og røgen fra hende bliver ved med at stige op i evighedernes evigheder.“
4  Og de fireogtyve ældste og de fire levende skabninger faldt ned og tilbad Gud som sad på tronen, og sagde: „Amen! Lovsyng Jah!“
5  Og fra tronen lød en stemme som sagde: „Pris vor Gud, alle I hans trælle som frygter ham, både små og store.“
6  Og jeg hørte noget der var som lyden af en stor skare og som lyden af mange vande og som lyden af stærke tordener. De sagde: „Lovsyng Jah, for Jehova vor Gud, den Almægtige, er begyndt at herske som konge.
7  Lad os fryde os og juble, og lad os give ham æren, for Lammets bryllup er kommet og hans hustru har gjort sig rede.
8  Ja, det er blevet givet hende at være klædt i skinnende, rent, fint linned, for det fine linned står for de helliges retfærdige handlinger.“
9  Og han siger til mig: „Skriv: Lykkelige er de der er indbudt til aftensmåltidet ved Lammets bryllup.“ Og han siger til mig: „Dette er sande Guds ord.“
10  Så faldt jeg ned for hans fødder for at tilbede ham. Men han siger til mig: „Pas på! Gør det ikke! Jeg er blot din medtræl og dine brødres, de som har den gerning at vidne om Jesus. Tilbed Gud; det at vidne om Jesus er jo ånden i profetien.“
11  Og jeg så himmelen åben, og se! en hvid hest. Og han som sad på den kaldes Trofast og Sand, og han dømmer og fører krig med retfærdighed.
12  Hans øjne er en ildflamme, og på hans hoved er der mange diademer. Han har et navn skrevet som ingen kender uden han selv,
13  og han er klædt i en yderklædning der er bestænket med blod, og det navn han bærer er Guds Ord.
14  Og hærene som var i himmelen fulgte ham på hvide heste, og de var klædt i hvidt, rent, fint linned.
15  Og af hans mund udgår et langt, skarpt sværd, så han kan slå nationerne med det, og han vil vogte dem med en jernstav. Han træder også Guds, den Almægtiges, vredes harmes vinperse.
16  Og på sin yderklædning, ja på sin hofte, har han et navn skrevet, Kongers Konge og Herrers Herre.
17  Jeg så også en engel som stod på solen, og han råbte med høj røst og sagde til alle fuglene som flyver midt på himmelen: „Kom, saml jer til Guds store aftensmåltid,
18  så I kan æde kød af konger og kød af militærtribuner og kød af stærke mænd og kød af heste og af dem som sidder på dem, og kød af alle, af frie såvel som af trælle og af små og store.“
19  Og jeg så vilddyret og jordens konger og deres hære samlede for at føre krig mod ham som sad på hesten og mod hans hær.
20  Og vilddyret blev grebet, og sammen med det den falske profet som for dets øjne havde gjort de tegn hvormed han vildledte dem der modtog vilddyrets mærke og dem som tilbeder dets billede. Mens de endnu var i live blev de begge kastet i ildsøen som brænder med svovl.
21  Men de øvrige blev dræbt med det lange sværd der tilhørte ham som sad på hesten, det der udgik af hans mund. Og alle fuglene blev mættet af deres kød.
Åbenbaringen 20
20  Og jeg så en engel stige ned fra himmelen med afgrundens nøgle og en stor lænke i sin hånd.
2  Og han greb dragen, slangen fra fortiden, som er Djævelen og Satan, og bandt ham for tusind år.
3  Og han kastede ham i afgrunden og lukkede den og forseglede den over ham, så han ikke kunne vildlede nationerne mere førend de tusind år var til ende. Derefter skal han løses en kort tid.
4  Og jeg så troner, og der var nogle som satte sig på dem, og der blev givet dem magt til at dømme. Ja, jeg så sjælene af dem der var blevet henrettet med økse på grund af det vidnesbyrd de havde aflagt om Jesus og for at have talt om Gud, og dem som ikke havde tilbedt vilddyret eller dets billede og som ikke havde modtaget mærket på deres pande og på deres hånd. Og de blev levende og herskede som konger sammen med Messias i tusind år.
5  (De øvrige af de døde blev ikke levende førend de tusind år var til ende.) Dette er den første opstandelse.
6  Lykkelig og hellig er enhver som har del i den første opstandelse; dem har den anden død ingen myndighed over, men de skal være Guds og Messias’ præster og skal herske som konger sammen med ham i de tusind år.
7  Og når de tusind år er til ende, vil Satan blive løst af sit fængsel,
8  og han vil gå ud og vildlede de nationer der er ved jordens fire hjørner, Gog og Magog, for at samle dem til krigen. Tallet på disse er som sandet ved havet.
9  Og de rykkede frem over jordens bredde og omringede de helliges lejr og den elskede by. Men ild kom ned fra himmelen og fortærede dem.
10  Og Djævelen, som vildledte dem, blev kastet i ild- og svovlsøen, hvor både vilddyret og den falske profet [allerede var]; og de skal pines dag og nat i evighedernes evigheder.
11  Og jeg så en stor, hvid trone og ham som sad på den. For hans ansigt flygtede jorden og himmelen, og der fandtes ikke noget sted for dem.
12  Og jeg så de døde, de store og de små, stå foran tronen, og skriftruller blev åbnet. Og en anden skriftrulle blev åbnet; det er livets skriftrulle. Og de døde blev dømt ud fra det der stod skrevet i skriftrullerne, efter deres gerninger.
13  Og havet gav de døde der var i det, tilbage, og døden og Hades gav de døde der var i dem, tilbage, og de blev dømt hver især efter deres gerninger.
14  Og døden og Hades blev kastet i ildsøen. Dette er den anden død, ildsøen.
15  Og enhver som ikke fandtes skrevet i livets bog blev kastet i ildsøen.
Åbenbaringen 21
21  Og jeg så en ny himmel og en ny jord; den tidligere himmel og den tidligere jord var nemlig forsvundet, og havet er ikke mere.
2  Jeg så også den hellige by, det ny Jerusalem, komme ned fra himmelen fra Gud, beredt som en brud smykket for sin ægtemand.
3  Så hørte jeg en høj røst fra tronen sige: „Se! Guds telt er hos menneskene, og han vil bo hos dem, og de skal være hans folk. Og Gud selv vil være hos dem.
4  Og han vil tørre hver tåre af deres øjne, og døden skal ikke være mere, heller ikke sorg eller skrig eller smerte skal være mere. Det som var før er forsvundet.“
5  Og han som sad på tronen sagde: „Se! Jeg gør alting nyt.“ Og han siger: „Skriv, for disse ord er troværdige og sande.“
6  Og han sagde til mig: „De er blevet til virkelighed! Jeg er Alfa og Omega, begyndelsen og enden. Enhver der tørster vil jeg frit give af kilden med livets vand.
7  Enhver der sejrer skal arve dette, og jeg vil være hans Gud og han skal være min søn.
8  Men de feje og de uden tro og de som er afskyelige i deres snavs, og mordere og utugtige og sådanne som øver spiritisme, og afgudsdyrkere og alle løgnerne, deres lod er i søen som brænder med ild og svovl. Dette er den anden død.“
9  Og så kom en af de syv engle som havde de syv skåle der var fulde af de syv sidste plager, og han talte med mig og sagde: „Kom, jeg vil vise dig bruden, Lammets hustru.“
10  Så førte han mig af sted ved ånd[ens magt] til et stort og højt bjerg, og han viste mig den hellige by Jerusalem som kom ned fra himmelen fra Gud
11  og som havde Guds herlighed. Dens stråleglans var ligesom den kostbareste sten, som en jaspissten, krystalklar.
12  Den havde en stor og høj mur og havde tolv porte, og ved portene tolv engle, og der var navne indskrevet, nemlig navnene på Israels sønners tolv stammer.
13  Mod øst var der tre porte, og mod nord tre porte, og mod syd tre porte, og mod vest tre porte.
14  Byens mur havde også tolv grundsten, og på dem Lammets tolv apostles tolv navne.
15  Og han som talte med mig havde som målestok en rørkæp af guld, så han kunne måle byen og dens porte og dens mur.
16  Og byen ligger som en firkant, og dens længde er lige så stor som dens bredde. Og han målte byen med rørkæppen, tolv tusind stadier; dens længde og bredde og højde er ens.
17  Og han målte dens mur, et hundrede og fireogfyrre alen, efter menneskemål, som også er englemål.
18  Og dens mur var bygget af jaspis, og byen var af rent guld ligesom klart glas.
19  Grundstenene i byens mur var smykket med kostbare sten af enhver art: den første grundsten var jaspis, den anden safir, den tredje kalcedon, den fjerde smaragd,
20  den femte sardonyks, den sjette sarder, den syvende krysolit, den ottende beryl, den niende topas, den tiende krysopras, den ellevte hyacint, den tolvte ametyst.
21  Og de tolv porte var tolv perler; hver enkelt af portene var lavet af én perle. Og byens brede gade var af rent guld, som gennemsigtigt glas.
22  Og jeg så ikke noget tempel i den, for Jehova Gud den Almægtige er dens tempel, [og det er] Lammet også.
23  Og byen behøver ikke solen eller månen til at skinne på den, for Guds herlighed har oplyst den, og Lammet er dens lampe.
24  Og nationerne skal vandre ved dens lys, og jordens konger skal bringe deres herlighed ind i den.
25  Og dens porte skal slet ikke lukkes om dagen, for nat skal der ikke være dér.
26  Og de vil bringe nationernes herlighed og ære ind i den.
27  Men intet vanhelligt og ingen som giver sig af med en afskyelighed eller med løgn vil på nogen måde komme ind i den; kun de som står skrevet i den livets skriftrulle der tilhører Lammet.
Åbenbaringen 22
22  Og han viste mig en flod med livets vand, klar som krystal, som flød ud fra Guds og Lammets trone,
2  ned ad dens brede gades midte. Og på denne side af floden og på den anden side [stod] livets træer som frembringer frugt tolv gange, idet de giver deres frugt hver måned. Og bladene på træerne [var] til lægedom for nationerne.
3  Og der vil ikke mere være nogen forbandelse. Men Guds og Lammets trone vil være i [byen], og hans trælle vil yde ham hellig tjeneste;
4  og de skal se hans ansigt, og hans navn skal stå på deres pander.
5  Og nat skal der ikke være mere, og de behøver ikke lys fra lampe eller lys fra sol, for Jehova Gud vil lyse på dem, og de skal herske som konger i evighedernes evigheder.
6  Og han sagde til mig: „Disse ord er troværdige og sande; ja, Jehova, profeternes inspirerede udtalelsers Gud, har udsendt sin engel for at vise sine trælle det der snart skal ske.
7  Og se! jeg kommer hurtigt. Lykkelig er enhver som overholder ordene i denne skriftrulles profeti.“
8  Og jeg, Johannes, er den som hørte og så disse ting. Og da jeg havde hørt og set, faldt jeg ned for at tilbede for fødderne af den engel som havde vist mig disse ting.
9  Men han siger til mig: „Pas på! Gør det ikke! Jeg er blot din medtræl og dine brødres, profeternes, og deres som overholder denne skriftrulles ord. Tilbed Gud.“
10  Han siger også til mig: „Forsegl ikke ordene i denne skriftrulles profeti, for den fastsatte tid er nær.
11  Den som gør uret, lad ham stadig gøre uret; og lad den snavsede stadig blive tilsnavset; men lad den retfærdige stadig øve retfærdighed, og lad den hellige stadig blive helliget.
12  ’Se! Jeg kommer hurtigt, og den løn jeg giver, har jeg med mig for at give hver enkelt som hans gerning er.
13  Jeg er Alfa og Omega, den første og den sidste, begyndelsen og enden.
14  Lykkelige er de som vasker deres lange klæder, så retten [til at gå] til livets træer kan blive deres og de kan få adgang til byen gennem dens porte.
15  Udenfor er hundene og de som øver spiritisme og de utugtige og morderne og afgudsdyrkerne og enhver som holder af og som øver løgn.’
16  ’Jeg, Jesus, har sendt min engel for at vidne for jer om disse ting til menighederne. Jeg er Davids rod og afkom, den strålende morgenstjerne.’“
17  Og ånden og bruden bliver ved med at sige: „Kom!“ Og lad enhver som hører, sige: „Kom!“ Og lad enhver som tørster, komme; lad enhver som ønsker det, frit tage af livets vand.
18  „Jeg vidner for enhver som hører ordene i denne skriftrulles profeti: Hvis nogen føjer noget til dette, vil Gud til ham føje de plager der er skrevet om i denne skriftrulle;
19  og hvis nogen tager noget bort fra ordene i skriftrullen med denne profeti, vil Gud tage hans lod bort fra livets træer og ud af den hellige by, ting der er skrevet om i denne skriftrulle.
20  Han som vidner om disse ting siger: ’Ja; jeg kommer hurtigt.’“ „Amen! Kom, Herre Jesus.“
21  Måtte Herren Jesu Kristi ufortjente godhed være med de hellige.
